<?xml version="1.0" encoding="UTF-8"?>
<html xmlns:tei="http://www.tei-c.org/ns/1.0">
  <body>
    <div id="include-list" class="plaoulparagraph"> </div>
    <div id="starts-on" class="plaoulparagraph"> </div>
    <div id="b1-d3-qun" class="plaoulparagraph">
      <h1 id="b1d3qun-Hd3d3d3"> Distinctio 3, Quaestio Unica </h1>
      <div id="b1d3qun-Dquuvet" class="plaoulparagraph">
        <h2 id="b1d3qun-Hquuvet"> Quaestio unica: Utrum mens humana sit imago Trinitatis increatae
          sicut in rebus aliis factis propter hominem est vestigium eiusdem Trinitatis </h2>
        <p id="b1d3qun-cdtvet"> Circa distinctionem tertiam quaero, utrum mens humana sit imago
          Trinitatis increatae sicut in rebus aliis factis propter hominem est vestigium eiusdem
          Trinitatis.</p>
      </div>
      <div id="b1d3qun-Drprprp" class="plaoulparagraph">
        <h2 id="b1d3qun-Hrprprp"> Rationes principales </h2>
        <p id="b1d3qun-qnveid"> Quod non videtur, quia secundum Augustinus in Sermone communi de uno
          martyre si servasset in se homo bonum quod in illo creavit Deus, id est imaginem suam,
          semper laudaret dictum non solum lingua sed et vita etc. Igitur ex opposito: non sic
          laudat, igitur non servavit in se bonum illud secundum imaginem Dei, et tamen servat
          mentem suam. Igitur mens humana non est imago Dei. </p>
        <p id="b1d3qun-idteit"> Item, 14 De Trinitate , c. 7, de parvis dicit iuxta illud Psalmum
          verumtamen in imagine pertransit homo , quia haec imago ita deformis et obscura facta est,
          ut poenae nulla sit. Ipsa autem mens humana secundum substantiam suam integre manet,
          igitur secundum substantiam suam non est imago Trinitatis. </p>
        <p id="b1d3qun-immnsm"> Item, tunc mens magis esset imago Dei quam homo, quia unumquodque
          propter quod et illud magis. Consequens falsum est , quia homo magis est similis Deo quam
          mens, et exprimitur ab eo, igitur magis est eius imago. Haec consequentia patet per
          definitionem imaginis quam ponit Augustinus De 83 Quaestionibus, quaestione 74 , ubi dicit
          quod imago est expressa similitudo illius cuius est imago. Assumptum probatur quia homo
          est ens nobilius quam mens hominis, igitur est magis similis Deo. Consequentia patet per
          Anselmum Monologion capitulis 31 et 66 , ubi dicit Anselmus : quidquid inter creata Deo
          constat esse similius , illud necesse est esse natura praestantius. Assumptum probatur
          quia 1 Ethicorum c. 8 in fine, dicit Philosophus quod felicitas connumerata cum minimo
          bonorum est eligibilior quam ipsa felicitas, et addit quod semper maius bonum est
          eligibilius. Igitur , pari ratione, mens humana cum quocumque bono est melior quam ipsa
          solitaria. Igitur, compositum ex ipsa mente et corpore, scilicet homo, est nobilius sola
          mente. </p>
        <p id="b1d3qun-ismnrd"> Item, si mens humana sit imago Trinitatis increatae, igitur aut
          ratione substantiae suae, et hoc non, quia illa non repraesentat distinctionem personarum;
          aut ratione actuum quos causat et recipit, et hoc non quia illi non sunt consubstantiales.
          Et hoc idem quia in re arguitur sub alia forma sic: si sic, tunc cognitio perfecta illius
          imaginis nata esset inducere vel saltem iuvare ad cognoscendum Trinitatem esse in Deo.
          Consequens falsum est, quia eius cognitio non magis adducit in cognitionem veram ipsius
          Trinitatis increatae quam aliud . Probo sive enim in anima sit realis distinctio
          potentiarum sive non videtur abducere . Si enim sic, tunc sunt diversae res et per
          consequens vel sunt partes mentis vel accidentia in ipsa, et ita ista cognitio faceret
          aestimare quod personae essent partes Dei vel accidentia in eo, et ita non Deus. Si autem
          non sit , tunc faceret aestimare personas non realiter distingui. </p>
        <p id="b1d3qun-isqati"> Item specialiter quod mens non sit imago ratione suorum actuum ,
          quia 14 De Trinitate, c. 6 de parvis, dicit Augustinus quod imago creatoris immortaliter
          inserta est animae hominis rationali seu intellectuali, sed actus non immortaliter, igitur
          . Et ibidem etiam c. 4 vult Augustinus quod imago illa non est attendenda in rebus
          transeuntibus, sed actus transeunt, igitur. </p>
      </div>
      <div id="b1d3qun-Daomaom" class="plaoulparagraph">
        <h2 id="b1d3qun-Haomaom"> Ad oppositum </h2>
        <p id="b1d3qun-aopmld"> Ad oppositum: Genesis I, faciamus hominem ad imaginem etc., et
          Augustinus, Super Genesem ad litteram c. 23 de parvis dicit hominem factum esse ad
          imaginem Dei, secundum mentem, secundum illud Apostoli: renovamini vestrae. Et c. 26
          concludit quod in mente factus est homo ad imaginem Dei etc. . Eiusdem opinionis est
          Magister, in littera, libro 2, distinctione 16 . </p>
        <p id="b1d3qun-aieqce"> Ad idem est Augustinus 12 De Trinitate, c. 17, de parvis , nulli,
          inquit, dubium est non secundum corpus neque secundum quamlibet aliam partem, sed secundum
          mentem rationalem ubi potest esse agnitio Dei factum hominem ad imaginem eius qui creavit
          eum. </p>
        <p id="b1d3qun-iehpep"> Item et haec auctoritas recte praetendit contrarium primae et
          secundae. Ad primam partem dicit enim Augustinus 14 De Trinitate c. 14 de parvis , quod
          Prius mens in se ipsa consideranda est antequam sit particeps Dei et in ea recipienda est
          imago eius. Diximus enim eam esse amissa Dei participatione atque deformem Dei tamen
          imaginem permanere. Eo quippe proprie imago eius est, quo capax eius est, eiusque
          particeps esse potest. </p>
        <p id="b1d3qun-qsalpd"> Quinto, sunt ad istam partem auctoritates aliae multae tam quo ad
          imaginem quam quo ad vestigium quas ponit Magister in littera praesentis distinctionis; et
          libro etiam 2 aliquas alias auctoritates distinctione 16. </p>
      </div>
      <div id="b1d3qun-Ddqdqdq" class="plaoulparagraph">
        <h2 id="b1d3qun-Hdqdqdq"> Divisio questionis </h2>
        <p id="b1d3qun-iiqadm"> In ista questione est conclusio certa quod sic. Sed videndum est
          primo quare sit in creaturis vestigium Trinitatis vel in homine imago Trinitatis . Et
          secundo, contra dicta alia dubia movebantur. </p>
      </div>
      <div id="b1d3qun-Dpaspas" class="plaoulparagraph">
        <h2 id="b1d3qun-Hprilus"> Primus articulus </h2>
        <div id="b1d3qun-Dccvvei" class="plaoulparagraph">
          <h3 id="b1d3qun-Hccvvei"> Conditiones communes vestigio et imagini </h3>
          <p id="b1d3qun-cpcscc"> Circa primum, sciendum quod aliquae sunt conditiones communes tam
            vestigio quam imagini et aliquae proprie huic vel illi . Una de communibus est quod tam
            vestigium quam imago ducit ab illo cuius est alia quae tam vestigium quam imago sunt in
            cognitionem vel notitiam illius cuius est imago vel vestigium tamquam causativum
            notitiae illius cuius est imago vel vestigium mediante notitia sua. Sed non ducit in
            primam notitiam distinctam et propriam istius cuius est imago vel vestigium, quia ex
            alibi determinatis patet quod notitia incomplexa unius rei non ducit in primam notitiam
            incomplexam distinctam et propriam et simplicem alterius rei, sed per illum modum quo
            una res mediante notitia sua incomplexa potest esse causa partialis rememorationis
            alterius rei habitualiter notae, ita quod notitia habitualis necessario concurrit sicut
            causa compartialis. </p>
        </div>
        <div id="b1d3qun-Dopocam" class="plaoulparagraph">
          <h3 id="b1d3qun-Hopocam"> Opinio Ockham </h3>
          <p id="b1d3qun-idovis"> Istud declarat Ockham per experientiam et bene. Posito enim quod
            aliquis nullam penitus habeat cognitionem de Hercule, si videat statuam Herculis non
            plus cogitabit de Hercule quam de Sorte. Si autem prius viderit Herculem, et retineat
            habitualem notitiam Herculis, vel per auditum didicerit conditiones proprias quasdam
            similatas in imagine eius et postea videat statuam sibi similem in accidentibus
            exterioribus, virtute visionis statuae poterit recordari Herculis etiam posito quod
            numquam prius vidisset illam statuam. </p>
          <p id="b1d3qun-sehids"> Similem etiam huius est quod aliquando videntes arborem vel
            lapidem a remotis, statim cogitamus de homine et aestimamus ibi stare hominem, quod
            utique non contingeret nisi praehabita notitia habituali hominis, cum arbor vel lapis
            non contineat virtualiter primam notitiam hominis, et ita de similibus. </p>
          <p id="b1d3qun-eseqda"> Et sicut est de imagine Herculis respectu rememorationis Herculis,
            ita est de vestigio, quod si aliquis videat vestigium bovis , recordabitur de bove
            habitualiter viso ; sed si numquam prius habuisset aliquam notitiam de bove, non plus
            recordaretur de bove quam de asino. </p>
          <p id="b1d3qun-peiuaa"> Per istum etiam modum duo similia possent mutuo ducere in notitiam
            recordativam sui apud illum qui haberet notitiam habitualem utriusque, et similiter unum
            similium postea visum posset ducere in notitiam similis recordativam prius noti propter
            similitudinem unius ad aliud. </p>
          <p id="b1d3qun-aeppit"> Aliae etiam possent assignari conditiones in quibus conveniunt,
            sed sunt minoris ponderis, ideo transeo. </p>
          <div id="b1d3qun-Doodvei" class="plaoulparagraph">
            <h4 id="b1d3qun-Hoodvei"> Opinio Ockham de differentia inter vestigium et imaginem </h4>
            <p id="b1d3qun-advqah"> Atque differunt vestigium et imago, quia de ratione vestigii est
              quod causetur ab illo in specie cuius est vestigium aliquo modo, sicut patet inductive
              de vestigio bovis, de vestigio combustionis, et sic de similibus. Et hinc est quod
              vestigium dicitur aliquod derelictum ex alio. De ratione autem imaginis non est quod
              causetur ab illo cuius est imago, sufficit enim quod imago Herculis ab alio causetur
              quam ab Hercule. </p>
            <p id="b1d3qun-ntqiqr"> Nota tamen quod strictissime seu propriissime et non sic
              communiter, ut prius loquendo de imagine de ratione imaginis est, quod ipsa sit
              similitudo expressa seu genita ab eo cuius est imago, sicut dicit Augustinus , De 83
              quaestionibus , questione 74, sicut ibi exemplificat: ut in speculo inquit, est imago
              hominis quia de illo expressa est. Similiter in parentibus et filiis nam et de parente
              expressa est similitudo filii ut recte dicatur imago. Et tamen proprie etiam sumitur
              imago, sicut praeaccepi teste Magistro libro 2, distinctione 16, c. 2, ubi dicit pro
              quadam auctoritate Bedae super hoc quod Trinitas ipsa improprie imago dicitur, cuius
              causa est, quia imago, inquit, relative ad aliud dicitur , cuius similitudinem gerit
              et ad quod repraesentandum facta est; sicut imago Caesaris, quae ipsius similitudinem
              praeferebat ipsumque quodammodo repraesentabat. </p>
            <p id="b1d3qun-ehdspi"> Ex hac differentia sequitur alia: quod vestigium ducit vel
              ducere potest non tantum in notitiam complexam recordativam illius cuius est
              habitualiter noti, sed etiam in complexas alias contingentes et assensus sibi
              conformes aliquos , in quorum consimiles non potest sufficienter imago ducere. Verbi
              gratia, vestigium bovis non tantum facit recordare de bove habitualiter noto, sed
              ducit communiter in credulitatem conformem huic complexo contingenti bos hic
              pertransivit , sed imago Petri non in hanc Petrus hic transivit et huiusmodi.
              Vestigium autem et imago multipliciter accipiuntur, sicut patet in Ockham. </p>
            <p id="b1d3qun-qaqndr"> Qualiter autem quaelibet creatura potest dici aliquo modo
              vestigium Trinitatis pro quanto, scilicet , quaedam in ea, sicut unitas , species et
              ordo, possunt aliquo modo ducere in notitiam appropriatorum divinis personis
              incomplexam rememorativam et etiam in notitiam complexam contingentem, docet satis
              bene Ockham, quaestione de vestigio, articulo secundo, et etiam ibidem, in quibus in
              creatura consistit vestigium, quia aliquando in distinctis realiter, aliquando in non
              distinctis realiter. </p>
            <p id="b1d3qun-esiidp"> Et similiter in questione de imagine, articulo secundo. Primo
              illius in opinione propria, docet qualiter in creatura rationali magis dicitur esse
              imago quam in aliqua alia creatura. Et secundo , consequenter docet quomodo imago Dei
              imperfecta et quasi radicaliter et originaliter consistit in ipsa anima secundum suam
              substantiam sed completive perfectio imaginis consistit in ipsa substantia animae et
              duobus actibus productis, respectu utriusque quorum anima habet fecunditatem; sed ad
              actum volendi mediante actu intellegendi, qui cum substantia animae et obiecto
              comproducit actum volendi, et per consequens exprimit anima cum illis actibus ordinem
              et originem inter diversas personas. </p>
            <p id="b1d3qun-qaacee"> Quod autem actus volendi sit effective ab actu intellegendi,
              probat et bene. Et ego concedo conclusionem et teneo eam pro illa distinctione prima,
              quia omne absolutum necessario praesuppositum alteri habet respectu illius rationem
              causae in aliquo genere causae . Sed ita est de actu intelligendi respectu actus
              volendi, igitur. Maiorem etiam concedit Scotus, distinctione tertia primi, et utitur
              illa , quia, secundum eum, omnis effectus alicuius sufficienter dependet a suis causis
              essentialibus, , igitur etc.</p>
          </div>
        </div>
      </div>
      <div id="b1d3qun-Dseclus" class="plaoulparagraph">
        <h2 id="b1d3qun-Hseclus"> Secundus articulus </h2>
        <div id="b1d3qun-Dsaprdu" class="plaoulparagraph">
          <h3 id="b1d3qun-Hpridub"> Primum dubium </h3>
          <p id="b1d3qun-scihri"> , Contra ista est primum dubium contra illud in quo dicitur
            consistere ratio imaginis, quia non videtur quod in substantia animae aliquo modo, etiam
            imperfecte, consistat ratio imaginis, quia imago necessario requirit distinctionem
            aliquam . Sed in substantia animae nulla est distinctio, igitur nullo modo habet
            rationem imaginis. </p>
          <p id="b1d3qun-siqcie"> Item, quod nec in substantia animae et duobus actibus videtur,
            quia inter partes imaginis debet esse consubstantialitas. Sed inter substantiam animae
            et illos actus nulla est consubstantialitas, igitur etc. </p>
          <p id="b1d3qun-tisine"> Item, ut supra secundum Augustinum XIV De Trinitate, c. 3, de
            magnis: imago Dei in creatura rationali est immortalis, , sed isti actus secundi non
            sunt immortales nec incorruptibiles , igitur . </p>
          <p id="b1d3qun-qisqfe"> Item, secundum hoc posset in mente rationali inveniri imago
            respectu cuiuslibet obiecti intelligibilis et diligibilis , cuius oppositum innuit
            Augustinus XII De Trinitate, c. 4 de magnis : in eo solo inquit , quod ad
            contemplationem pertinet aeternorum, non solum trinitas sed etiam imago Dei. In hoc
            autem quod derivatum est in actione temporalium, etiamsi trinitas possit, non tamen
            imago Dei inveniri potest. Et XIV De Trinitate, c. 23 de parvis, dicit quod non
            propterea est Trinitas mentis imago Dei, quia sui meminit mens , et intelligit ac
            diligit se; sed quia meminire et intelligere et amare potest eum a quo facta est . </p>
          <p id="b1d3qun-qqscie"> Item, quia eadem ratione in parte sensitiva esset imago
            Trinitatis, nam etiam ibi substantia animae cum obiecto principat cognitionem sensitivam
            et cum cognitione actum apprehendi sensitivum ibi, igitur aeque est originatio et ordo
            conformis Trinitati sicut in intellectu, dato quod sit sic assignanda ratio imaginis.
            Consequens non conceditur, igitur etc. </p>
          <div id="b1d3qun-Draappd" class="plaoulparagraph">
            <h4 id="b1d3qun-Hraappd"> Responsio ad argumenta pro primo dubio </h4>
            <p id="b1d3qun-rapaoe"> Ad primum verum est quod ad salvandum rationem imaginis in mente
              rationali aliqui ponunt aliquam distinctionem vel non identitatem inter substantiam
              animae et intellectum et voluntatem, sicut Scotus in II , distinctione 16. Sed per
              eundem ibidem nulla ratio potest talem distinctionem ibi probare sufficienter , ut
              supra tetigi, ultima questione primae distinctionis . Nec ad salvandum imaginem
              videtur hoc mihi necessarium, quia etiamsi plures potentiae essent idem realiter , non
              salvaretur inter illas potentias aliqua originatio, etc. </p>
            <p id="b1d3qun-sqeesa"> Sed quia ego non teneo talem distinctionem inter potentias
              animae, dico cum Doctore Subtili et Magistro in littera, in ista distinctione 3, quod
              non potest in nobis reperiri similitudo imaginis ad prototypum , quia secundum
              Magistrum magis est dissimilitudo quam similitudo, et ideo dico quod nulla tria sunt
              in mente nostra realiter distincta inter quae sit similis ratio originis duorum ab uno
              et unius a duobus cum substantialitate , id est, essentiali identitate istorum trium
              realiter distinctorum. Oportet igitur quod ratio imaginis sumatur vel quoad
              originationem et distinctionem vel quoad consubstantialitatem . Et maxime hoc non est
              inconveniens de illo in quo tantum principiative et virtualiter consistit ratio
              imaginis cuius est substantia animae . </p>
            <p id="b1d3qun-asdssa"> Ad secundum dico quod in consubstantialitate deficit imago a
              Trinitate personarum inter quas est consubstantialitas . Verum est tamen quod aliqua
              possunt haberi signa expressiva istarum partium distinctarum quae vere affirmantur de
              eademsubstantia, et ista est consubstantialitas quam auctores ibi intendunt forte
              habere . Eadem enim substantia animae est memoria, intelligentia et voluntas. Ita enim
              secundum Augustinum et allegatur in littera, distinctione 3, I , relative dicuntur ad
              invicem quod non esset nisi significarent aliqua distincta quae non sunt substantia
              animae. </p>
            <p id="b1d3qun-atdmiv"> Ad tertium, dico quod aliqua per quae exprimuntur distinctae
              partes imaginis numquam vere removentur ab anima rationali . Unde haec per se est vera
              et necessaria si formetur anima. Est memoria, intelligentia et voluntas, si anima
              saltem sit . Nec aliud intendit Augustinus per imaginem esse immortalem quam quod
              anima necessario et immortaliter, ipsa manente, sit talis qualis exprimitur cum
              dicitur esse memoria, intelligentia et voluntas . </p>
            <p id="b1d3qun-aqbiao"> Ad quartum bene respondet Scotus quod respectu Dei, ut obiecti ,
              in mente habetur ultima et perfectissima ratio imaginis, quia tunc illa tria non solum
              sunt expressa similitudo Trinitatis increatae, ex hoc quod sunt tres tales res sic se
              habentes inter se, aliquo modo sicut divinae personae per se habent inter se , sed
              ultra hoc, quia omnis actus est vere similitudo obiecti cuius est et quaedam expressa
              imago ipsius, licet aequivoca. Ideo quando actus illi eliciti sunt respectu Dei, ut
              obiecti, tunc perfectius habetur imago et conformitas ad Trinitatem increatam , maxime
              cum etiam tunc in obiecto inveniatur Trinitas obiectiva correspondens quodammodo in
              mente Trinitati subiectivae quod non contingit in aliis obiectis. </p>
            <p id="b1d3qun-aqetis"> Ex eadem solutione patet ad quintum quod perfectissima ratio
              imaginis possibilis haberi in creatura respectu Trinitatis non est in anima et actibus
              sensitivis, quia illi actus non possunt habere Deum pro obiecto. Tamen videtur mihi
              quod in sensitiva humana, quae est eadem cum intellectiva , magis potest poni imago
              Trinitatis in substantia et actibus sensitivis sic ordinatis , ut supra tactum est,
              quamquam imperfectior quam respectu mere obiecti intelligibilis , quia actus sensitivi
              et appetitivi humani sunt simplices et inextensi, ita bene sicut actus intellectivi et
              volitivi . Sed secus est de bruto, ubi tales actus sunt formae extensae, et ideo est
              imperfectior similitudo ad Trinitatem increatam simplicissimam. </p>
          </div>
        </div>
        <div id="b1d3qun-Dsasedu" class="plaoulparagraph">
          <h3 id="b1d3qun-Hsecdub"> Secundum dubium </h3>
          <p id="b1d3qun-spevqn"> Secundum dubium principale est utrum secunda pars imaginis
            increatae , scilicet, actualis intellectio gignatur a prima , scilicet a memoria, et
            videtur quod non. </p>
          <div id="b1d3qun-Drpppds" class="plaoulparagraph">
            <h4 id="b1d3qun-Hrpppds"> Rationes principales pro dubio secundo </h4>
            <p id="b1d3qun-pqqsee"> Primo , quia quid vocaretur ibi memoria vel nuda substantia
              animae, et illa non sufficit sine obiecto vel specie vel habitu principare actum, tunc
              enim semper intelligeret, sicut arguit Philosophus II De anima, quod sensus semper
              sentiret, si se solo ageret sensationes nec intellectus, cum specie vel habitu, quia
              actualis intellectio non distinguitur intellective ab habitu vel specie, sicut non
              producitur ab eo. Assumptum patet quia actualis sensatio est species in sensu, igitur
              aliter in intellectu. Antecedens patet per Philosophum et Commentatorem II In Aristot.
              De anima per 136, ubi dicunt et probant quod eadem est actio sensibilis et sensus ut
              est in actu . Ut exponit Commentator, actio sensibilis extra animam in movendo sensum,
              et actio sensus, quae est in sentiente, scilicet qualitas qua sentiens qualificatur ,
              est eadem actio. Haec Commentator et in commentis duobus proximo sequentibus,
              exemplificat in auditu: sicut, inquit, actio auditus, id est audire, et actio sonatus
              , id est sonare, eadem est . </p>
            <p id="b1d3qun-ssqsap"> Similiter quod actualis intellectio non distinguatur ab habitu
              videtur, quia iste generaretur ex actibus, et tunc statim haberetur habitus et actus
              perfectissimus receptibilis in tali potentia, cum haberetur primus actus causativus
              habitus. Consequens falsum. Consequentia patet, quia primus actus causat aliquem
              gradum habitus, et intellectus cum illo gradu causabit plus de actu quam potuit ante
              dum nihil habuit de habitu. Igitur intenderetur actus, et actus magis intensus magis
              causabit de habitu , et sic circulariter sine fine, donec intellectus habeat de specie
              tam huius quam illius, quantum potest capere . Sed hoc est falsum, igitur et illud ex
              quo sequitur, scilicet, quod actus distinguatur ab habitu. Non est igitur intellectio
              sicut proles procedens a memoria sicut a parente. </p>
          </div>
          <div id="b1d3qun-Drasasd" class="plaoulparagraph">
            <h4 id="b1d3qun-Hrasasd"> Responsio ad secundum dubium </h4>
            <p id="b1d3qun-aidicd"> Ad istud dubium, dico ad praesens quod immo intellectio actualis
              distinguitur, sicut proles, a memoria, id est , ab intellectu existente in actu primo
              sufficienti respectu intellectionis gignendae, vel per praesentiam obiecti respectu
              primi actus naturaliter in eo causabilis. Respectu talis obiecti vel per speciem aut
              habitum postea in absentia obiecti respectu cogitationis abstractivae gignendae
              respectu talis obiecti absentis. Unde de actu primo intellectivo (scilicet, respectu
              talis obiecti naturalis) causando, verbum est. Illud sentit Augustinus IX De
              Trinitate, c. 30 de parvis: ab utroque paritur notitia , , a cognoscente scilicet et
              cognito et pro secundo dicto loquitur XV De Trinitate, c. 24 de parvis dicens enim
              quod scimus loquimur, ex scientia cum memoria tenemus , nascitur verbum quod cuiusmodi
              est omnino, supple obiecti, cuiusmodi est scientia de qua nascitur. Statim enim
              sequitur, unde habetur quod li eiusdem modi et cuiusmodi referunt obiectum et non
              notant obiectum cognitionis , formata quippe inquit cognitio ab ea quam scimus, verbum
              est quod in corde dicimus. </p>
            <p id="b1d3qun-icdpad"> Item capitulo 28 dicit quod verbum gignitur de scientia quae
              manet in anima, etc. 36 simile. Ex quibus et multis similibus eius auctoritatibus
              satis patet quod beatus Augustinus assensit actualem intellectionem distingui realiter
              a specie vel scientia habituali ex qua, secundum eum, gignitur, tamquam proles a
              parente , sed a mente, sicut verbum et proles a dicente. </p>
          </div>
          <div id="b1d3qun-Dacracr" class="plaoulparagraph">
            <h4 id="b1d3qun-Hacracr"> Argumenta contra responsionem </h4>
            <p id="b1d3qun-pctdqg"> Primus. Contra tamen hanc sententiam eius et meam argui potest
              per argumenta eorum qui tenent quod actualis cognitio potest remanendo in mente
              subiective cessare esse intellectio, ita quod tunc remaneat illa qualitas non
              existendo tunc intellectio, sed species vel habitus, igitur illud idem, quod est
              species vel habitus anima non actu cogitante, fit actualis cognitio cum anima ceperit
              cogitare, igitur frustra poneretur species vel habitus distinctus a tali actuali
              cognitione , et per consequens frustra poneretur realis partus secundae partis
              imaginis a specie vel habitu intellectus naturaliter sibi praesupponentis in eodem.
              Assumptum probatur primo quia aliter quando aliquis actu intelligeret , haberet simul
              distinctas similitudines respectu eiusdem quod videtur superfluum. Consequentia patet
              quia etiam secundum Augustinum, ubi sequi videtur illam distinctionem actus ab habitu
              vel specie 29 De Trinitate, c. 15 et multis locis, actualis cogitatio est simillima
              speciei de qua gignitur. </p>
            <p id="b1d3qun-siecva"> Secundus. Item, eodem actu aliquando cognoscitur verbum et res
              alia in verbo et alias non illa res sed alia vel nulla alia hoc non nisi detur quod
              qualitas, quae est intellectio, possit manere non essendo intellectio quia qua ratione
              potest manere et simul non esset intellectio illius cuius fuit intellectio pari
              ratione et cuiusvis alterius. </p>
            <p id="b1d3qun-tpcrdi"> Tertius. Praeterea cum diligo uno actu virtuoso omnes bonos, si
              quis eorum me ignorante fiat malus cesso illum illo amore diligere quo eum dilexi
              omnes tales bonos quia tales et tamen non cessat iste actus, igitur pari ratione de
              intellectione. </p>
            <p id="b1d3qun-qpnrdi"> Quartus. Praeterea nihil diligitur nisi cognitum, sed cognitio a
              Deo potest destrui sine destructione qualitatis quae est dilectio , igitur tunc
              remanebit et tamen non tunc erit dilectio, et pari ratione de intellectione. </p>
            <p id="b1d3qun-qppepv"> Quintus. Praeterea ponatur dilectio qua Sortes diligit seipsum
              in Platone, tunc Plato experietur se diligere igitur tunc aliquid diligetur per istam
              dilectionem quod non prius et non diligetur per eam idem quod prius. Assumptum
              probatur, quia si Sortes velit sic se diligere angelum et haec volitio ponatur in
              Platone per illam , Plato volet se diligere angelum, igitur similiter in proposito et
              probatur hoc ultimum assumptum, quia per intellectionem qua Sortes experitur se
              intelligere angelum positam in Platone, Plato experietur se intelligere angelum,
              igitur similiter et per volitionem. </p>
            <p id="b1d3qun-spdsdv"> Sextus. Praeterea dilectio Sortis et odium Platonis naturaliter
              se compati possunt in voluntate Sortis, igitur cum odium Sortis et odium Platonis sint
              qualitates eiusdem speciei , si cum qualibet forma in subiecto aliquo potest una stare
              et alia, sed in voluntate Sortis cum dilectione terminata ad Sortem stat odium
              Platonis, igitur in eodem intellectu cum volitione terminata ad Sortem potest stare
              odium Sortis, sed non potest cum dilectione Sortis esse odium Sortis, igitur odium
              Sortis potest esse in voluntate Sortis quando ipsam non erit odium Sortis, et pari
              ratione potest hoc contingere de cognitione sicut de volitione, igitur . </p>
            <p id="b1d3qun-spvive"> Septimus. Praeterea, visio aliqua potest esse in visu quando
              ipsa non erit visio, igitur similiter in intellectu de intellectione . Antecedens
              probatur, quia pars aliqua intellectualis albedinis pedalis rei visae ab aliqua
              distantia multo minor maxima non videlicet visibili ab ista distantia ceteris paribus
              si per se esset modo, videtur existens in tota albedine visa, et tamen, si per se
              esset ibi, cessaret videri sine hoc quod cessaret ista qualitas esse , quae nunc est
              igitur visio , etc. </p>
            <p id="b1d3qun-qinros"> Quod ita non videatur, patet quia, si tota albedo secundum
              superficiem versam ad oculum , videtur quaelibet eius pars, secundum eandem
              superficiem videtur, tamen quia quaelibet talis pars cooperatur ad visionem totius et
              facit ad hoc quod totum a remotiori videri potest quam videri posset residuum ista
              amota, si cetera sint paria, tamen quia compositum ex duobus maximis non visibilibus
              albedinibus ab aliqua distantia apparet habere partem extra partem in illa distantia,
              igitur media pars eius videtur a tali distantia et pari , et pari ratione medietas
              medietatis et sic sine fine, quod autem illa non videretur nulla albedine alia visa et
              tamen conservaretur qualitas praehabita respectu eius. Arguitur quia delectatio
              sensitiva potest esse, ita parva et remissa quod per illam appetitus huiusmodi non
              poterit perceptibiliter delectari, ergo similiter de sensitiva visione. Consequentia
              patet quia, sicut per minorem delectionem sensitivam minus delectatur appetitus
              huiusmodi, ita minor visio ceteris paribus imperfectius repraesentat obiectum suum. </p>
            <p id="b1d3qun-oivthc"> Octavus.. Item vel oportet hoc ponere, scilicet , quod non est
              dare minimum visibile ab a distantia vel quod si sic, tunc erit dare ultimum rei
              permanentis in esse. Puta visionis illius albedinis scilicet ab instanti praesenti quo
              videtur , inciperet fieri distantior a visu, ceteris paribus. Utrumque secundorum apud
              alios est inconveniens igitur tales habent concedere primum . </p>
            <p id="b1d3qun-npspev"> Nonus. Praeterea si partes albedinis visae secundum superficiem
              visam ad oculum continue corrumpantur secundum latum donec residuae cessent videri a
              bruto, quaero autem in omni instanti habet tale brutum novam visionem, et tunc esset
              dare ultimum rei permanentis in esse vel in omni instanti habet visionem minus
              extensam quam prius. Et hoc non est verum quia in visu brutis , dum aliquid videtur ,
              manet continue visio aeque extensa, quia ita agit semipedalis albedo in totum oculum
              et visum bruti sicut pedalis. Vel tertio sequitur quod habet visionem remissiorem quam
              ante sed talis remissio non fit per subtractionem alicuius partis gradualis quia
              formae non illo modo intenditur vel remittuntur . Igitur oportet quod hoc sit quia
              eadem qualitas manens cessat esse visio istorum quorum prius erat visio. </p>
            <p id="b1d3qun-dpspau"> Decimus. Praeterea sit albedo A visa visione B et post hoc
              instans ponatur una alia albedo simillima quae vocetur C in eodem loco quo fuit A, et
              A adnihiletur visione conservata. Quaero tunc aut per B videbitur C simillimum A aut
              non. Si sic, igitur visio B, quae modo non est visio C, erit postea visio illius, et
              per consequens eadem visione, qua videtur una pars integralis albedinis, videtur et
              alia sibi simillima. Igitur pars integralis noviter acquisita videtur per visionem
              continue prius repraesentem partem integralem praeexistentem. Si non, contra A potest
              videri ab oculo meo et tuo et infinitis et sic aliis igitur infinitae visiones sunt
              repraesentativae A quarum nulla potest repraesentare C albedinem simillimam A nec
              aliud ab A. Consequens falsum quia tunc sequetur quod iste terminus repraesentativum A
              esset terminus communis infinitis individuis alicuius speciei conveniens et repugnans
              aliis infinitis eiusdem speciei. Consequens falsum; aliter enim periret via probandi
              aliquam universalem. </p>
            <p id="b1d3qun-sidapi"> Similiter Primo De caelo arguitur quod si haec terra nata sit
              descendere ad hoc centrum, et sicut habetur ibi per Commentatorem, commento 80 dicere
              quod: terra alterius mundi movetur ad centrum illius et non ad centrum illius quia est
              proprii quibus illi centro illud est extra normam nec indiget disputatione ubi habetur
              etiam quod propinquitas non variat speciem . Et nota pro his ibi 78 et 79. Sed haec
              ratio philosophi non valeret negato principio hic assumpto ad propositum, igitur. </p>
            <p id="b1d3qun-uiiqao"> Undecimus. Item intellectus qui modo non intelligat per
              intellectionem A potest intelligere per A. Igitur similiter obiectum modo non
              intellectum per A poterit per ipsum intelligi. Loquor de intellectionibus similibus et
              obiectis similibus. Assumptum patet, quia intellectio Sortis potest poni in Platone.
              Et consequentia patet quia notitia essentialius dependet a subiecto quam ab obiecto. </p>
            <p id="b1d3qun-diciad"> Duodecimus. Item conceptus numerales omnes sunt eiusdem speciei,
              aliter partes albedinis divisae possent causare infinitas qualitates specifice
              distinctas, nam illis visis potest intellectus habere conceptus numerales quod sibi
              formare placuerit. Isti igitur conceptus sic potuerunt intendi et remitti quod erunt
              simillimi, et per consequens qui prius repraesentaverit quinque poterit praecise
              repraesentare tres, sicut repraesentat alius cui sit simillimus, quia quicquid
              convenit uni simillimorum simile convenit vel convenire potest reliquo, aliter
              sequitur inconveniens illatum prius in argumento decimo. </p>
            <p id="b1d3qun-tdienm"> Tertius decimus. Item si oculus continue videat aliquid prius
              motum et post quiescens, eadem visio quae prius repraesentavit motum repraesentabit
              quietem et non motum. </p>
            <p id="b1d3qun-qdipie"> Quartus decimus. Item quaelibet pars quantitativa visionis bruti
              quae visio est perceptio vel visio perceptiva et multae sunt partes ita minime quod si
              essent per se, nulla earum esset visio perceptiva, licet remaneret in oculo quo prius.
              Nam aliqua poterit esse ita remissa quod non via naturae esset perceptio. Igitur pari
              ratione aliqua ita modica secundum extensionem quod non erat perceptio. Et similiter
              obiectum potest esse ita modicum quod non videbitur perceptibiliter, igitur qualitas
              ita modica quod non percipietur , et tamen talis pars in toto erat perceptio, quia
              tota per partes suas est perceptio et praeter hoc sunt eiusdem speciei, igitur si una
              est perceptio , igitur etc. </p>
            <p id="b1d3qun-psvasp"> Quintus decimus. Praeterea si visio vel intellectio separarentur
              a subiectis suis, non essent cognitiones, igitur quod sint cognitiones, nunc accidit
              eis, cum antecedens sit possibile . </p>
            <p id="b1d3qun-sdipie"> Sextus decimus. Item per Philosophum VII Physicorum ad
              qualitates de prima specie non est motus, quia sunt ad aliquid. Istud autem non
              sufficit nisi specialiter intellectum, quia omnia de mundo sunt ad aliquid generaliter
              loquendo vel relationes quaedam. Si vere intelligat quod res quae est notitia potest
              esse maior vel clarior notitia in duplo et sic proportionaliter augeatur, tunc habetur
              propositum et cum hoc declaratum est dictum Philosophi, igitur etc. </p>
            <p id="b1d3qun-aeahio"> Alia etiam argumenta sunt quae apud me non tantum, immo nullum
              vel modicum colorem habent , ideo omittantur . </p>
          </div>
          <div id="b1d3qun-Drpapaa" class="plaoulparagraph">
            <h4 id="b1d3qun-Hrpapaa">Responsio propria ad argumenta</h4>
            <p id="b1d3qun-inoads"> Istis non obstantibus, teneo conclusionem contrariam quam alias
              declaravi et probavi prima distinctione, licet haec conclusio sit multorum modernorum.
              Et arguit Fitzralph contra eam per auctoritates beati Augustini , qui XI De Trinitate
              c. 22 dicit quod illud quod formatur in acie cogitantis est aliud ab eo quod in
              memoria conservatur, et fit ab eo sicut proles a parente et in multis passibus quos
              asseret dicit similia. </p>
            <p id="b1d3qun-ipresq"> Item per rationem , si qualitas, quae est actualis cogitatio ,
              potest cessare esse cogitatio , inhaerendo tamen animae sicut prius, igitur pari
              ratione poterit iterato reincipere esse actualis cogitatio , et tunc intellectus
              noviter intelligeret sine hoc quod noviter esset causa illius intellectionis in aliquo
              intellectu , quia nihil noviter ageret aut noviter reciperet. Et sine dubio, inquit,
              hoc non videtur intelligere. Plura autem arguit, quae omitto, sufficiunt mihi rationes
              aliquas tactae de transitu a contradictorio ad contradictorium et quod rationabilius
              poneretur hoc de ipsa potentia animae quam de accidente recepto et similia quaedam. </p>
            <p id="b1d3qun-apiigp"> Ad primum in contrarium dicendum quod conclusio illata est vera
              saepe de similibus , quarum unum est tantum habitualis repraesentatio illius obiecti
              et alia actualis, immo de actualibus non est inconveniens dummodo sint alterius rei
              sicut patet de intuitiva cognitione alterius et abstractiva eiusdem vel de visione
              alterius rei in verbo et eiusdem in genere proprio. </p>
            <p id="b1d3qun-asrean"> Ad secundum respondi in praecedentibus quod hoc non sit per
              eundem actum numero.</p>
            <p id="b1d3qun-atsdia"> Ad tertium, subiectum ibi illius quod per se diligitur ,
              scilicet, bonitatis moralis, non diligenter nisi per accidens in casu arguit et de
              talibus concessi supra distinctione prima, quod possunt non cognosci vel non diligi
              eisdem actibus remanentibus sicut eodem actu visionis quo primo per accidens video
              substantiam panis in hostia consecranda eandem non video hostia consecrata , sic hic
              in proposito, cum indistincte diligo moraliter bonos quia tales unde cum me ignorante
              desinunt aliqui subesse huic accidenti , desinunt et a me diligi illo actu. </p>
            <p id="b1d3qun-aqqnci"> Ad quartum, quod tunc posset aliquid diligi et simul non
              cognosci, patet ex prima distinctione, ubi tenui quod dilectio est cognitio, et ideo
              nego consequentiam illam. </p>
            <p id="b1d3qun-aqdcaa"> Ad quintum dicendum quod si dilectio qua Sortes diligit Sortem
              ipsum poneretur in Platone, Plato per istam non diligeret Platonem sed Sortem. Et
              similiter, si dilectio qua Sortes vult se diligere angelum poneretur in Platone, Plato
              per illam vellet Sortem diligere angelum. Et eodem modo, si intellectio, qua Sortes
              experitur se intelligere, poneretur in Platone, ille iudicaret Sortem intelligere vel
              experiretur nisi experientia cognoscat aliquid aliud . </p>
            <p id="b1d3qun-asbpeo"> Ad sextum bene concedo quod dilectio Sortis et odium Platonis
              naturaliter compatiuntur se in eodem. Dici tamen potest quod non omne odium eiusdem
              speciei cum odio Platonis compatitur se cum dilectionem Sortes naturaliter quia
              aliquod eiusdem speciei similiter contrariatur et istud non quia ad contrarietatem
              actuum huiusmodi individualium vel cognitionum requiritur identitas numeralis obiecti
              unde etiam illi iudicio quo iudicarem hunc hominem esse Sortem demonstrato Sorte
              repugnaret contrarie iudicium quo iudicarem eundem non esse Sortem et tamen secum
              compateretur illud iudicium quo iudicarem illum hominem non esse Sortem demonstrando
              Platonem. Unde amor et odium vel error et scientia non contrariantur nisi sint
              respectu eiusdem, licet sint eiusdem speciei cum quibusdam quae invicem contrariantur
              et in hoc est speciale in actibus vitalibus qui sunt ipsi motus et ordines primorum
              erga obiecta. </p>
            <p id="b1d3qun-pcscqe"> Praeterea contrarietas, si esset inter illas qualitates, non
              cessarent esse contrariae ex hoc quod cessarent referri ad ea quae prius. Ita
              videretur posse dici uno modo aut etiam quod non sunt eiusdem speciei quia ex alia et
              alia causa concepta habentur alia secundum speciem et alia. Istud tamen argumentum et
              fere omnia talia procedunt ex non causa ut causa quia difficultas est communis isto
              non posito et queritur eius causa quomodo evadatur . </p>
            <p id="b1d3qun-ascpps"> Ad septimum cum arguitur quod visio potest esse in sensu
              subiective sine hoc quod ipsa sic visio nego, et tum probatur quod albedo minor suo
              toto melius potest uniri quam si esset per se. Concedo quod posset, si nulla alia
              videretur melius quam si esset per se, quia tales simul positae multae possunt sensum
              immutare licet non componerent. Et ultra quod si omnes aliae partes destruerentur,
              talis pars cessaret videri et ita etiam qualitas esse cessaret visio quae prius fuit
              visio illius . Et cum probatur quod non a simili per delectionem appetitus quae
              poterit esse ita remissa quod appetitus ita informatus non poterit per illam
              perceptibiliter delectari, si intelligatur quod delectio illa poterit esse ita remissa
              vel ita parva quod ipsa delectio non perciperetur , nego quia nullus talis actus in
              sensu vel in intellectu distincte percipitur per seipsum. </p>
            <p id="b1d3qun-aonadd"> Ad octavum non pono aliquod minimum visibile ab aliqua distantia
              danda. </p>
            <p id="b1d3qun-antsis"> Ad nonum teneo augmentationem vel diminutionem gradualem in
              formis fieri per additionem et subtractionem similis in specie. </p>
            <p id="b1d3qun-addeva"> Ad decimum dicendum quod alia albedo non est nata videri visione
              qua A albedo de facto videtur et conclusio ad quam deducitur non est inconveniens non
              plus quam iste terminus esse naturaliter producibile de hac materia prima demonstrata
              conveniat infinitis individuis ex ea producibilibus et tamen nulli omnium ex aliis
              materiis producibilium. Et tamen istud secundum ab argumento non negatur , igitur nec
              primum negari decet et quod, tunc accipitur quod periret via inducendi universalem,
              non sequitur sed est fallacia consequentis. Verum est enim quod hanc universalem ,
              omnis visio huiusmodi speciei, cuius est visio albedinis B, potest esse visio B, perit
              via vera inducendi. Sed non hanc, omnis talis visio est visio albedinis. </p>
            <p id="b1d3qun-aspcmd"> Ad secundum propositionem de Philosopho et Commentatore I De
              caelo et Metaphysica nullus catholicus debet tenere illud argumentum tale , nisi qui
              negaret Dei omnipotentiam esse extra hunc mundum posse alium omnino similem producere.
              Et posito quod sic fiat, conclusio quam Philosophus probare ibi nititur falsa esset et
              de facto est falsa est erronea secundum principia fidei quia intendit ibi probare
              impossibilitatem plurium mundorum. Haec igitur ratio movisse catholicum minime
              debuisset. </p>
            <p id="b1d3qun-aubqif"> Ad undecimum bene volo quod aliquid, quod modo non intelligitur
              per intellectionem A, potest in casu per accidens esse obiectum illius intellectionis,
              non tamen per se . Et cum probatur quod sic quia alia per istam potest intelligere si
              ponatur in ipso et intellectio essentialius dependet a subiecto suo quam ab obiecto ,
              dico quod saepe essentialius in essendo sed quod ipsa subiecto cui inhaeret sicut
              vitali principio repraesentet obiectum cuius est dictus actus sibi inhaens hoc habet
              inseparabiliter ex natura sui et in hoc nec ab obiecto dependet, nec oportet quod A
              subiecto active, sed ab isto qui active conservat eam in subiecto quodcumque illud
              fuerit. </p>
            <p id="b1d3qun-aseudi"> Ad duodecimum dicendum quod conceptus pure numerales non sunt
              eiusdem speciei, sed sunt conceptus mere syncategorematici . sicut omnis et alias quod
              patet quia terminum mediante sequentem faciunt stare confuse tantum sicut omnis et
              alias non enim sequitur bis comedisti panem igitur bis istum panem vel illum et ideo
              quantumcumque unus intendatur vel remmittatur numquam fiet similis alteri sicut nec
              conceptus cui correspondet haec vox alias potest fieri simillimus conceptui qui
              exprimitur per hanc vocem omnis et consequenter per omnia ad propositum dicendum de
              illis ut de istis . </p>
            <p id="b1d3qun-uteqsc"> Unum tamen est advertendum quod nominaliter expressa sumuntur
              quasi collective et non faciunt terminum mediante sequentem stare confuse tantum,
              sicut nec omnis quando sumitur collective. </p>
            <p id="b1d3qun-atdsat"> Ad tertium decimum dicendum quod accedit visioni quod eius per
              se obiectum moveatur vel quiescat, et per consequens quod ipsum sit motus vel quod
              ipsum sit quies, quamvis mediante visione possit evidenter iudicari vel saltem
              apparere quod res visa moveatur. Et ideo dicatur motus esse de numero sensibilium et
              ideo hic est dicendum consequenter sicut supra ad tertium. </p>
            <p id="b1d3qun-aqdaps"> Ad quartum decimum sicut ad probationem septimi. </p>
            <p id="b1d3qun-arvssc"> Ad quintum decimum verum est quod omnis cogitatio repraesentat
              alicui illud quod repraesentat vel cuius est signum, et ideo si in nullo est
              subiective, nullius est signum tale naturaliter offerens obiectum cuius natum est esse
              signum nisi forte per modum obiecti sicut imago Herculis repraesentat Herculem et
              facit Herculem habitualiter cogitatum venire in actualem cogitationem, sed de taliter
              signare naturaliter ad propositum et tamen concedendum est quod eo modo quo accidit
              illi rei quae est intellectio quod ipsa sic accidens non enim est accidens nisi quando
              accidit et sicut accidit sibi esse qualitatem quia non dicitur qualitas nisi a
              qualificando ita accidit sibi quod ipsa sit cogitatio quia natura sua est nata esse
              intellectio non sibi ipsi sed suo subiecto et sicut non potest illi in esse subiective
              quin ipsum qualificet ita nec quin sit sibi cognitio. </p>
            <p id="b1d3qun-addvvf"> Ad sextum decimum dicendum quod ista conceptio non salvat in
              talibus non esse motum ad mentem Philosophi , quia ista conceptio ponit omnem formam ,
              in quam Philosophus ponit motum secundum qualitatem, esse sine additione rei vel
              subtractione , sed verior phantasia pro Philosopho est quod aliquando scientia fit vel
              fieri potest scientia sine aliqua mutatione scientis vocando scientiam omnem veram
              notitiam iudicativam. Si enim stante notitia tali res alia aliter se haberet et post
              incipiat ita se habere sicut significat talis notitia , tunc habetur scientia sine
              mutatione scientis quia eo ipso quod res est vel non est oratio est vera vel falsa. </p>
            <p id="b1d3qun-sedpvs"> Similiter est de actu virtuoso tam appetitivo quam cogitativo
              quod potest esse sic bonus et talis qualis debet esse postquam non fuit talis sine
              novitate alicuius sibi additi in subiecto per novitatem praecepti vel huiusmodi.
              Similiter de pulchritudine et de sanitate, et ita de multis quae ponitur in prima
              specie qualitatis, nam alia fiunt pulchritudo et sanitas ad amotionem aliorum sine
              additione vel subtractione ab illa vel ab illis quae erunt pulchritudo vel sanitas.
            </p>
          </div>
          <div id="b1d3qun-Drapapa" class="plaoulparagraph">
            <h4 id="b1d3qun-Hrapapa">Responsio ad principales argumenta</h4>
            <div id="b1d3qun-Dapaapa" class="plaoulparagraph">
              <h5 id="b1d3qun-Hapaapa">Ad prima argumenta</h5>
              <p id="b1d3qun-apasis"> Ad primum argumentum principale istius dubii , cum inquiritur
                quid vocaretur memoria, videtur mihi quod respectu primi actus intuitivi
                intellectus, obiecto sufficienter praesente ad causandum actum illum , se habet
                sicut praesens respectu illius notitiae tamquam prolis. Respectu autem actuum
                abstractivorum post primum , qui causantur ab intellectu et actu intuitivo
                intellectivo , cum habitu vel speciem vel quovis alio nomine appelletur. Apud me
                tamen magis, proprie loquendo, vocari debet habitus quia species, stricte loquendo,
                solet vocari a ponentibus eam aliquid in potentia praevium primo actui quod non
                credo esse necessarium nec verum , et cum probatur quod habitus vel species non
                distinguitur ab actu nec econtra per speciem in sensu. </p>
              <p id="b1d3qun-dqsiea"> Dicendum quod sensus dupliciter sumitur: uno modo pro potentia
                seu natura vitali receptiva immediate sensationis, et in illa non recipitur species
                alia praevia primo actui; posteriorem tamen bene recipit qualitatem quae saepe
                vocatur species ab auctoritatibus, et secundum veritatem est habitus. Alio modo
                accipitur sensus pro composito ex tali potentia et organo corporeo cuius est actus
                et forma , et sic loquendo in sensu, id est, in organo quod est altera pars sic
                accepti, sensus recipitur species quae est compositum activum sensationis requisita
                necessario ad naturalem causationem sensationis exterioris, licet ipsa non sufficiat
                cum sensu sine actione propria obiecti. Et hoc est quod additur quod in sensu eadem
                est actio sensus et sensibilis, quia ista sensatio est actio auta utriusque. Et
                eodem modo proportionaliter est de intellectione intuitiva. Et si quis vocet illam
                sensationem vel intellectionem speciem obiecti, id est, similitudinem seu imaginem
                eius, certe concedendum est a specie sic data non distinguitur actualis sensatio .
                Sed sic loqui est extra propositum. Loqui eodem modo est eadem actio auditus et
                sonantis, scilicet, ipsum audire, sicut ipsamet exprimit auctoritas. </p>
            </div>
            <div id="b1d3qun-Daspasp" class="plaoulparagraph">
              <h5 id="b1d3qun-Haspasp">Ad secundum principale argumentum huius dubii secundi</h5>
              <p id="b1d3qun-asanis"> Ad secundum de mutua circulatione in causatione alicuius
                portionis habitus ab actu , et econtra, usque ad summum statum, cum potentia sit
                summe disposita et ita activa, mere naturaliter agant actus, scilicet, ad
                causationem portionis habitus, et econtra ista portio ad causandum particulam novam
                actus. Et sic deinceps respondeo ut alias alibi positio quod concesso tali processu
                mutuo primus actus causans habitum inclinatum in actum similem relinquit unam
                portionem de specie habitus quae portio vocatur forte dispositio non differens ab
                habitu nisi sicut imperfectum a perfectiori eiusdem speciei. Et haec dispositio,
                quae vocetur tunc a, iuvat intellectum ut possit in portionem parvissimam novam
                actus multo minorem priori, quia respectu prioris egit intellectus secundum ultimum
                potentiae suae cum actu intuitivo eiusdem obiecti, et parum plus potest noviter
                intellectus cum illa dispositione quam prius secundum intensionem et vocetur illa
                portiuncula addita primo actui abstractivo b, tunc b est multo minor quam actus cui
                additur, et per consequens minorem portionem causabit de habitu quam erat portio a.
                Et ita continue proceditur hinc inde ad minus et minus semper quam prius donec
                utrumque omnis deficiat ulterior additio et sic sistetur in aliquo forsan citra
                summum ibi causabile ex omnibus illis portionibus per illum modum additis compositum
                . Ita est ut communiter saltem et hoc dixi de primo actu abstractivo, quia respectu
                intuitivorum non est potentia habitualis quia per nullum habitum potest in tales ,
                et actus qui generant habitum sunt tales quales iterato inclinat habitus, et illi
                non sunt nisi abstractivi, nec in intellectu nec in sensu. </p>
              <p id="b1d3qun-hqcsif"> Haec est responsio modo communior , scilicet, quod cum habetur
                actus primus sensationis intuitivae vel intensione intellectionis simul tempore
                semper virtute illius habetur duplex in homine : notitia abstractiva respectu
                eiusdem una individualis et alia specifica, quarum duarum utraque stanti relinquit
                dispositionem vel habitum, qui cum intellectu sufficiat post in absentia obiecti,
                tunc intuitivae cogitati ad abstractivum actum in qualem non poterat ante
                intuitionem talis obiecti. Et tunc est respondendum quod in prima generatione
                habitus ita est potentia attenta circa obiectum suum mediante cogitatione eius
                intuitiva quod nihil advertit de abstractiva sua cognitione, sed solum per discursum
                postea sibi innotescit quod talis causabatur qui habitum in potentia derelinquit et
                diceretur secundum hanc suam responsionem secundam quod portio primo causata de
                habitu nihil ultra de actu disponit sed causabatur. Ideo ut esset principium actus
                ulterius in futuro et quod postea quando, cum isto habitu, intellectus principat
                novum actum propria virtute et habitus . Verum est quod actus causatus relinquit
                additionem ad habitum priorem, sed ista portio habitus adveniens priori ex novo actu
                qui actus processit ab intellectu et priori habitu nihil addit ad actum ex quo
                causatur ita vice et hoc quia intellectus est iam prius natura latus et adhibitus
                tantum illi obiecto respectu cuius est ille actus causatus virtute sui et habitus
                philosophici quantum potest pro ista vice prius natura ut dixi quam informetur
                portio habitus nova nec ideo ingeniavit natura habitum causari vel talem habitus
                portionem ut tunc serviat ad actum aliquem cum positio est, sed ideo potius illa
                nova portio accrescit ut ipsa serviat in futurum. </p>
              <p id="b1d3qun-esissn"> Et secundum istam responsionem negatur tota illa phantasia de
                mutuis reflexionibus habituum et actuum in causando, quia statim ponit quod habituus
                portio non apponit aliquid ad actum ex quo processit et hoc quia , ut praetactum
                est, intellectus non adhibetur obiecto nisi applicetur causaliter nisi mediante
                habitu primo huic portioni quo se iam contulit in obiectum tale mediante isto actu
                quam potentia eliciebat sic habituata alias cum bene poterit potentia illa mediante
                toto habitu composito ex parte habitus nunc genita et priori in actum perfectiorem
                quam sit ille quae nunc elicit mediante priori habitus parte . Huius responsionis
                sive sic vera sive non esset difficile reddere claram causam aliam qua nunc dictam
                sive illa sufficiat sive non. </p>
              <p id="b1d3qun-ctpasd"> Contra tamen priorem responsionem est argumentum unum
                probabile quia quantumcumque sic decrescat augmentum habitus ex una parte et actus
                ex alia et bene vitetur actus et habitus infinitas intensiva per hunc modum immo
                quod ad modicum hinc, inde stetur tamen de habitu illo ad quem pervenitur ex omnibus
                portionibus illis. Composito quaeretur an sit causatus a toto actu ex alia parte et
                pari ratione ex parte alia de actu composito ex omnibus actuum portionibus praeter
                primum qui non processit ab habitu; quaeretur an iste actus causabatur ex habitu
                isto qui totus pervenerat ex actu illo quem nunc habito et sequentibus compositis
                per portiones habitus vel non. Si sic, videtur esse circulus in causis et quod idem
                per consequens erit a se. Si non, contra, totus b est causatus a quo; igitur et
                similiter totus a est causatus a quo. Igitur sit habitus iste totus b, et primus
                actus qui omnem praecessit habitum sit a , et actus compositus ex illo et
                sequentibus sit c , et compositus ex residuis partibus praeter a sit d. </p>
              <p id="b1d3qun-prhmvm"> Hic poterit responderi secundum duplicem phantasiam. Una est
                quod tandem venietur vel ad actum ita debilem et remissum quod iste non sufficiet
                ulterius causare portionem aliquam habitus ulteriorem vel econverso quod tandem
                venietur ad portionem causandam habitus a portione actus ulterius praecausata
                provenientem ita remissam et debilem quod illa habitus portio non erit prae sui
                debilitate ac remissione sufficiens ad aliquid ulteriis actui apponendum et hoc
                poterit quandoque contingere ex una parte quandoque ex alia secundum portionem et
                exigentiam quantitatis virtutis primae maioris vel minoris. </p>
              <p id="b1d3qun-echmvr"> Et contra hanc responsionem obstare non video nisi quod non
                est dare minimum actum in specie aliqua mere naturaliter agentium. Inexistens portio
                autem ultimo addita est suo toti in eodem instanti quo primo est particula alia
                inexistens, igitur nulla erit ratio quin ipsa debeat agere ut priores. Maior autem
                huius rationis declarari posset inductive, licet enim sit dare albedinem maximam,
                quae a certa distantia , ceteris paribus, non poterit visum creatum immutare ad
                visionem sui, vel enim oportet hoc vel oportet dare minimam a tali distantia
                visibilem, et tunc oportet naturaliter dare ultimum rei permanentis in esse , ut
                alias probavi sequi et nihilominus falsum esse . Ex quo tamen ipsa est maxima quae
                videri non potest a tali distantia, ceteris paribus, a visu dato sequitur quod non
                est dare ita parvam sibi possibilem addi secundum latum ad superficiem istius
                albedinis ad nos versam quin ab illa distantia poterit resultans videri et agere in
                sensum illum et per consequens cum totum non possit agere illa subtracta ipsa erit
                virtus activa partialis eiusdem activi totalis in hoc passu, et ita arguam per idem
                medium quod ignis quantumcumque parvus agere possit in passum hic positum in
                quacumque distantia certa ab eo quantumcumque magna ponam et si distet ad spatium
                millo mundorum tanto poterit toti in existere quod hinc agat quod concedo et ideo
                non possum illam iam positam responsionem in casu argumenta facta licet pulchra, et
                probabilis appareat prima facie sustinere nisi vellem dicere quod totum aliquod
                cuius auctoritas intelligatur ex omnibus et ex qualibet sui parte agit in aliquid in
                quod medietas virtutis secundum quam operatur, nihil agit quod non esset, ut mihi
                videtur rationabile . </p>
              <p id="b1d3qun-apftpr"> Secunda Responsio. Aliter poterit phantasari quod non sit dare
                ultimam portionem habitus quae sufficiat causare aliquid de actu nec econtra, sed
                sit uterque processus hinc inde sine fine ex ea parte versus quam hinc inde itur
                semper ad minus et minus sicut est de proportionibus partibus bipedalis lineae
                quarum partium prima sit eius medietas secunda medietas residui et sic sine fine, id
                est, sine ultima et cui videbitur haec secunda fantasia non vera necesse habebit
                totam primam responsionem. </p>
              <p id="b1d3qun-aapeas"> Ad argumentum principale cui innixus sum in respondendo
                dimittere et se ponere ad secundam. Sed hanc sustinendo cum quaeretur aut totus
                habitus ille b causatur ibi ab aliquo vel non b. Constat enim quod causatus sic ab
                aliquo vel aliquibus actibus vel dabitur aliquis habitus causatus naturaliter et non
                ab actu vel actibus quibuscumque quod mihi non videtur dandum , mihi videtur quod
                melius dicitur ab actibus quam quod ab actu, quia multae, immo infinitae partes
                actus , a quo diceretur causari, causantur, econverso ab habitus huius partibus. Sed
                econverso non est dandum quod totus actus c tenetur ab habitu vel habitibus ex parte
                alia, quia a actus praecessit omnes per positum, totus tamen d actus est causatus ab
                habitu vel habitibus ibi datis et quia actus a non procedit ibi ab actu aliquo .
                Ideo non est ibi circulus ut argui possit idem a seipso causari mediante isto
                processu mutuo praeconcesso secundum primam responsionem. Si autem quaeratur
                ulterius secundum hanc phantasiam, respondendo utrum totus habitus b, sumpto ly
                totus categorematice , causet ibi actum aliquem, et pari ratione econtra utrum totus
                d actus causet ibi habitum aliquem vel effectum adaequatum sibi. </p>
              <p id="b1d3qun-rmvpsc"> Respondendum mihi videtur quod licet utrumque totus causetur
                ut praedixi neuter, tamen totus aliquid causat neuter, enim totus habet ibi aliquid
                posterius se secundum naturam, quia non est maior ratio quod iste totus quam iste
                cum ex utraque parte fuerit processus in generationibus huius sine fine, id est,
                sine ultimo genito, et tamen omnis effectus sed naturam est posterior sua causa. </p>
              <p id="b1d3qun-ciqieb"> Contra in quocumque passo uniformiter praesente utrisque ,
                potest causa aliqua mere naturaliter activa alicuius speciei tunc habere effectum ab
                eo causatum potest et causa perfectior et intensior eiusdem speciei quando est
                perfectior . Sed a habitus et prima eius pars quae causabatur totaliter a posito
                actu a, quae prima pars habitus istius , vocetur e . b inquam et e sunt eiusdem
                speciei ultimae seu specialissimae et b est perfectius in ista specie quam e sicut
                omne totum sua parte et e in potentia ista utraque aequaliter praesenti habet
                effectum posteriorem se secundum naturam igitur et b. </p>
              <p id="b1d3qun-reqcie"> Respondendum est quod maior, licet sit valde, apparens falsa,
                est tamen in casu argumenti secundum hanc responsionem phantasiae quae pertracto.
                Non enim oportet quod illud perfectius habeat effectum aliquem se toto simul sumpto
                vel qualibet eius parte posteriorem in tali passo sed sufficit quod eius partes
                tales quae sit mutuo producebantur ad quas pervenitur circa finem. Talis processus
                habeant effectus suos ad hoc stantes et in mentem componentes in ista potentia
                quibus in ea stantibus totus iste b habitus simul sumptus plus non potest sed illis
                amotis plus multo posset b totus quam ille c producere sicut faciet alias forte
                postea postquam cessantibus omnibus illis actibus partialibus totus agat quod modo
                per similem patet in rebus extensis sic quod a calor pedalis calefaciat ignem
                circumstantem usque ad aliquam distantiam et calor ab isto causatus ulteriorem et
                ita deinceps donec semper pars posterior remissius agendo quam prior ita suas
                procedant actiones usque quo cessent agere isto modo totus calor compositus secundum
                extentionem ex omnibus illis quorum quilibet prior pertingere imaginatur usque ad
                remotiorem est calor ita perfectus sicut sua prima pars et tamen non potest agere in
                passum sibi immediatum secundum situm et cum prima pars eius egit in passum sibi
                immediatius secundum situm et est ibi causa proportionalis priori quod quaelibet
                eius pars sistens circa finem huius protensionis egit quantum potuit et ex
                remissioritate continua venitur usque ad defectionem et in potentiam ulterius sit
                agendi hic tamen in exemplo est illud imaginabilius secundum protensionem quam in
                proposito de quo inquiritur nisi quod ibi magis patet qualiter quaelibet portio
                istarum in quibus processit ista mutua reproductio sistens alicubi circa finem
                processus habet effectum sibi aequatum quem et continuat in casu argumenti, et ideo
                non potest plus quasi agere isto remanente in ista potentia quam e istam egit. </p>
            </div>
          </div>
        </div>
        <div id="b1d3qun-Dtdtdtd" class="plaoulparagraph">
          <h3 id="b1d3qun-Htdtdtd"> Tertium Dubium </h3>
          <p id="b1d3qun-tdsan">Tertium dubium secundi articuli est utrum tertia pars imaginis
            procedat realiter a secunda, amor, scilicet , a notitia.</p>
          <div id="b1d3qun-Dd3rprp" class="plaoulparagraph">
            <h4 id="b1d3qun-Hd3rprp">Rationes principales</h4>
            <p id="b1d3qun-evqtej">Et videtur quod non , quia si sic, tunc amor angeli qui peccavit
              quo affectavit aequalitatem Dei processit ab alia notitia , aut igitur ab obscura
              notitia Dei aut a clara. Si ab obscura notitia Dei , igitur cum obscura notitia in
              illo fuerit pena peccati, sequitur quod ipsum peccatum angeli processit a pena
              peccati, et ita sequitur quod pena naturaliter saltem praecessit culpam, contra
              Augustinum 11 Super Genesem ad Litteram c. 24. Si amor istius angeli iste processit a
              clara notitia Dei, igitur angelus malus clare vidit Deum quando fuit in maximo
              peccato, et per consequens simul fuit miser et beatus, quod nullus potest Deum videre
              clare nisi beatus, quia haec est vita aeterna ut cognoscant te etc., Johannes 17. </p>
            <p id="b1d3qun-itpics">Secundum. Item, tunc primus amor in mente alicuius procederet a
              notitia et supposito, quod iste amor sit respectu alicuius delectabilis, cum tunc illa
              notitia sit verbum , quia haec est cognitio alicuius respectu placentis, igitur est
              verbum per definitionem verbi. Ex quo sequitur quod primus amor mentis in isto casu
              procedit a verbo. Consequens falsum, quia tunc idem esset causa et effectus respectu
              eiusdem, quia omne verbum procedit ab amore secundum Augustinum IX De Trinitate c. 14,
              21. Et per consequens, si amor iste primus procedit ab aliquo verbo et illud verbum ab
              aliquo amore tunc primus amor procederet a primo amore, et ita idem causa sui.</p>
            <p id="b1d3qun-pqppaa">Tertium. Praeterea quod primus amor non procedat ab aliqua
              notitia videtur, quia prima notitia procedit ab amore, igitur non econtra, primus amor
              a notitia . Assumptum probatur, quia prima notitia sensitiva procedit ab amore, igitur
              et prima intellectiva . Ultimum assumptum probatur, quia prima notitia sensitiva sit a
              voluntate copulante sensum cum sensibili secundum Augustinum XI De Trinitate c. 2, 4,
              7, 9, 21, 29, et quasi per totum librum. Sed voluntas non copulat nisi per amorem, cum
              non habeat alium aliquem actum quo sic copulet, igitur quaelibet cognitio sensitiva
              procedit ab amore.</p>
            <p id="b1d3qun-qpaaci">Quartum. Praeterea appetitus sensitivus potest esse sine
              cognitione, igitur et appetitus intellectivus. Assumptum probo, quia naturaliter
              haberet quis famem et sitim et si numquam sentiret aliquid ab extrinseco. Sed fames et
              sitis sunt appetitus sensitivi, igitur appetitus sensitivus potest esse sine
              cogitatione, et igitur appetitus intellectivus. Assumptum probo, quia naturaliter\
              haberet quis famem et sitim, etc., secundum Commentatorem II De anima , commento 28,
              igitur . </p>
            <p id="b1d3qun-qiqecc">Quintum. Item quinto, sit talis dilectio libere elicita a
              voluntate aut esset eadem cum intellectione praesupposita ad hoc quod aliquid libere
              diligatur aut non. Si sic, cum non sit maior ratio quod ista res possit fieri dilectio
              quam odium, igitur dilectio posset esse odium contra probatur per syllogismum
              expositionum haec res est dilectius haec res potest esse odium igitur dilectio potest
              esse odium si non est intellectio cum Deus omne absolutum creatum posset servare cum
              alio igitur posset servare dilectionem istam destructa ista intellectione et eadem
              ratione omni intellectione destructa et tunc voluntas posset diligere incognitum
              contra Augustinum et contra experientiam. Et iuxta hoc ex libertate voluntatis potest
              idem inconveniens deduci. Confirmatur quia tunc voluntas vere posset imperare
              cognitionem de aliquo de quo non cogitatur actu. Aut igitur illud apprehenditur actu
              aut non. Si non, voluntas operatur volitione circa incognitum. Si sic, frustra
              praeciperet quod fieret prius quam perciperetur et propterea , hoc erat contra
              casum.</p>
          </div>
          <div id="b1d3qun-D3opum" class="plaoulparagraph">
            <h4 id="b1d3qun-H3opum"> Oppositum </h4>
            <p id="b1d3qun-aocdim">Ad oppositum, XV De Trinitate c. 67 et 77 utrobique, enim dicit
              quod amor procedit de scientia et de ipsa mente.</p>
            <p id="b1d3qun-pnppan">Praeterea, notitia praesupponitur amori sicut probat in V and T
              aobut reference numbers --&gt; Augustinus VIII De Trinitate c. 16, et X De Trinitate
              c. 48 et quasi per totum librum, et III De libero arbitrio dicit hoc capitulo 42 quod
              nihil potest amari nisi cognitum quamvis aliquid possit cognosci et non amari, sicut
              vult Augustinus in omnibus locis praeallegatis. Igitur, cogitatio aliquo modo est
              causa amoris et certum est quod non materialis nec finalis nec formalis , igitur
              effectiva, igitur amor procedit a notitia . </p>
            <p id="b1d3qun-pnadtc">Praeterea, nisi amor procederet a notitia actuali seu cognitione,
              non esset amor inter ista tria proportionaliter spiritu sancto. Cuius oppositum
              declarat Augustinus IX De Trinitate c. 29 et XV De Trinitate c. 67. </p>
            <p id="b1d3qun-ppeeac">Praeterea, Philosophus et Commentator III De anima, commento 50
              determinantes modum per quem generantur in animali desiderium sive appetitus, dicunt
              quod hoc fit ex hoc quod imaginatio imaginatur rem primo vel intellectus et postea res
              ipsa concupiscitur vel res praesentatur , igitur ipsi volunt quod amor sive desiderium
              quod ipsi vocant ibi appetitum intellectivum, sicut ibi dicit Commentator fiat ex
              actuali cognitione.</p>
            <p id="b1d3qun-pcdiia">Praeterea, commento 54 dicit Commentator quod: omnis appetitus
              fuit ab intellectu in actu.</p>
            <p id="b1d3qun-pcdqsp">Praeterea, commento 56 dicit Commentator quod: omnis appetitus
              fit ex imaginatione, et imaginatio ex quinque sensibilibus partibus . </p>
            <p id="b1d3qun-pmcdie">Praeterea, XII Metaphysicae commento 36 sicut appetitus in brutis
              animalibus est propter sensum qui apprehendit voluptuosum, ita voluntas sive
              desiderium intellectus est propter intellectum et statim post desiderium, enim est
              propter aestimationem eius quod est aliquid esse bonum vel quod nos aestimamus aliquid
              esse bonum propter quod desideramus ipsum etc.</p>
          </div>
          <div id="b1d3qun-Dratdtd" class="plaoulparagraph">
            <h4 id="b1d3qun-Hratdtd">Responsio ad tertium dubium</h4>
            <p id="b1d3qun-aidaps">Ad istud dubium dicendum est quod sic loquendo de amore qui est
              actus amandi vel appetendi per viam naturae causatus , et ideo amor huiusmodi inter
              partes imaginis proportionaliter Spiritu Sancto in imagine increata secundum
              Augustinus, ubi prius arguendo ad partem oppositam dubitationis huius. Haec conclusio
              satis patet per argumentum supra positum in primo articulo et per haec ad argumenta ad
              partem secundam.</p>
            <p id="b1d3qun-siptap">Si instes per Beatum Augustinum IX De Trinitate ibi , quasi per
              totum, dicit quod mens humana est imago Trinitatis increatae ratione illius
              Trinitatis, scilicet, mentis notitiae et amoris in qua Trinitate, notitia procedit de
              mente et amor de notitia. Et tamen secundum eum ibi tam amor quam notitia sunt una
              essentia mentis, igitur amor ibi non distinguitur realiter a notitia actuali a qua
              procedit nec notitia actualis quae est ibi proles a mente ipsa tamquam a parente.</p>
            <p id="b1d3qun-rudtau">Respondet unus doctor quod amor, et similiter notitia,
              tripliciter accipiuntur. Uno modo pro potentiis; secundo modo pro habitibus; et tertio
              modo pro actibus. Et ultra secundum hanc distinctionem esset dicendum quod secundum
              imaginationem solum est illa Trinitas non secundum rem cuius partes imaginatae sunt
              secundum Augustinum ipsa substantia animae nec est processus unius ab alio in ipsa
              substantia mentis secundum veritatem rei extra nisi virtualiter solum, quia, scilicet,
              mens ipsa continet partialiter ista quorum unum procedit realiter ab alio et tertium
              ab utroque.</p>
          </div>
          <div id="b1d3qun-Dd3arprp" class="plaoulparagraph">
            <h4 id="b1d3qun-Hd3arprp">Ad rationes principales</h4>
            <div id="b1d3qun-Dd3appr" class="plaoulparagraph">
              <h5 id="b1d3qun-Hd3appr"> Ad primam rationem </h5>
              <p id="b1d3qun-apapai">Ad primum argumentum in contrarium respondet Fitzralph quod
                ista notitia actualis quae primo fuit clara Dei notitia, scilicet, quando Deus
                ostendit se clare illi angelo, postea fuit obscura notitia , scilicet, quando Deus
                se subtraxit ab angelo cum peccavit. Et ideo amor suus, qui fuit primum peccatum
                suum , processit a notitia obscura et non a clara, et tamen processit ab ista
                notitia, quae fuit clara, sed non fuit clara quando ille amor processit ab ista. </p>
              <p id="b1d3qun-ecippp">Et concedo, inquit, quod iste amor et peccatum primum processit
                a pena peccati, sed tamen non ut pena sed ut actualis cogitatio sufficiens ad
                productionem amoris, unde est impossibile quod pena peccati praecessit causalitate
                primum peccatum, dum tamen ista pena non praecessit ut pena nec prius fuerit pena
                sed facta fuit pena propter peccatum, quia propter peccatum Deus subtraxit se ab
                isto angelo, et ideo fiebat cogitatio ipsius angeli, quae prius erat clara, postea
                fiebat obscura, et ita ipsa ut pena fuit posterior peccato primo.</p>
              <p id="b1d3qun-sqeidp">Sed quod eadem notitia prius fuerit clara et post obscura est
                apud me impossibile per istum modum, sicut per argumentum istius meum alibi potest
                probari, quia pari ratione posset manere et desinere omnino esse cogitatio ipsius,
                cuius oppositum tenet alibi et etiam in dubio praecesso.</p>
              <p id="b1d3qun-sadnpc">Sed aliter dicas tu quod notitia angeli, qui peccavit, non erat
                clara Dei visio unquam si cum claritate prima male voluit, nisi forte detur quod
                illa volitio fuerit causa subtractionis vel remotionis vel remissionis notitiae
                primae clarae.</p>
              <p id="b1d3qun-atdcvo">Aliter tamen dicendum quod tam argumentum quam dicta responsio
                currit in phantasia quadam falsa quasi visio Dei vel aliqua simplex apprehensio
                suffecisset pro notitia a qua procederet amor diaboli culpabilis et non sic erat
                quia amor ille diaboli erat amor electivus praesupponens sibi iudicum rationis vel
                cognitionem compositivam et divisivam vel amor alicuius refrenandus cum omissione
                alia vera vel interpretative refrenandi secundum regulam naturalis iudicii et
                affectionem iustitiae impetum affectionis commodi apparentis et talia iudicia vel
                apprehensiones non erant illa Dei apprehensio clara vel obscura et ideo processit
                talis amor peccati partim a notitia Dei, partim a notitia sui, partim a notitia
                componente et dividente igitur alia ibi notitia erat necessaria ad animam illam quam
                sola simplex Dei notitia clara vel obscura . </p>
            </div>
            <div id="b1d3qun-Dd3assr" class="plaoulparagraph">
              <h5 id="b1d3qun-Hd3assr"> Ad secundam rationem </h5>
              <p id="b1d3qun-asbscd"> Ad secundum bene respondet Fitzralph. Concedo quod primus amor
                processit a notitia accidentali vel verbo, communiter loquendo de verbo. Unde verbum
                communiter loquendo accipitur pro quacumque cognitione actuali sicut loquitur
                Anselmus Monologion c. 10 . Alio modo, accipitur verbum magis proprie pro
                cogitatione actuali respectu placiti, et sic loquitur Augustinus IX De Trinitate c.
                penultimo . Et primo modo loquendi de verbo non omne verbum procedit ab amore
                actuali, sed secundo modo sic, sicut dicit auctoritas Augustini allegata et primus
                amor non procedit de verbo proprie dicto, sed communiter dicto. </p>
              <p id="b1d3qun-hnqmgi">Hic tamen notandum quod verbum multiplicius sumitur quam istis
                modis . Octo, scilicet , modis in universo. Primo generaliter pro omni actu
                imaginandi vel cogitandi. Isto modo accipit Augustinus in Sermone de Sancto Iohanne
                Baptista. Similiter illud verbum vox clamantis ubi dicit quod vox exterior est
                vehiculum verbi verbum, autem ipsa cognitio et 15 De Trinitate c. 10 dicit atque qui
                cogitat unde illud in Libro Sapientiae dixerunt apud se cogitantes non recte , et
                capitulo 11 in principio, verbum quod foris signum est verbi quod intus lucet et 10
                capitulo per signa corporalia verbum quod mente gessimus innotesceret . </p>
              <p id="b1d3qun-smlvee">Secundo modo latius ad haec sumitur pro praedictis et actu
                phantasiandi unde VIII De Trinitate capitulo 10 phantasia vel carnis in memoria mea
                verbum eius est.</p>
              <p id="b1d3qun-tmsdqd">Tertio modo sumitur ab isto specialius pro omni actu
                assentiendi vel dissentiendi vero vel falso, sic loquitur XV De Trinitate c. 15.
                Falsum est verbum nostrum cum falluntur et isto modo dubio non est verbum primo modo
                quia ibidem dicit cum autem dubitamus non est verbum de re de qua dubitamus.</p>
              <p id="b1d3qun-qmptnv">Quarto modo pro actu iudicativo qui natus est gigni vel ex
                habitu scientifico vel saltem vero; XV De Trinitate, c. 10 necesse est cum verbum
                loquimur, id est , quod scimus loquitur , ex ipsa scientia quam memoria tenemus
                nascitur verbum.</p>
              <p id="b1d3qun-qmscan">Quinto modo sumitur pro amata notitia. IX De Trinitate c. 8
                verbum amore concipitur. Et c. 10 recte, quaeritur an omnis notitia verbum an tantum
                amata notitia, et concludit naturaliter quod verbum, quod nunc insinuare volumus,
                est cum amore notitia.</p>
              <p id="b1d3qun-sspfse">Sexto sumitur pro obiecto cogitato De Trinitate c. 15 tunc fit
                verbum verum quando illud quod nos diximus voluntabili motione iactare ad illud quod
                scimus pervenit ut quomodo res quae scitur sic etiam cogitetur, id est, sine
                voluntate sine etiam cognitione vocis quae pro facto alicuius linguae est sic in
                corde dicatur. Item capitulo 10 negatio falsa novit nisi cum falsa esse novit de
                his, autem non diceremus quae non cogitamus et nota sunt nobis etiam si cogitentur a
                nobis. Sed certe si ista de re velimus nisi cognita non possumus. Ad illud facit
                illud supra adductum in primo sensu verbum quod foris sonat etc.</p>
              <p id="b1d3qun-ssveve">Septimo sumitur verbum pro definitione alicuius iuxta illud
                Augustinus IX De Trinitate c. 10 definitio, quid sit temperantia, et haec est verbum
                eius.</p>
              <p id="b1d3qun-osaviv">Octavo sumitur ab eo pro verbo vocabili de Trinitate capitulo
                15 et cum mentimur volentes et scientes falsum verbum, hoc est in instanti, nisi
                verum verbum est mentiri nos et cum mentitos nos esse confitemur verum divinis quod
                scimus, enim dicimus scimus namque nos esse mentitos sistendo in verbo mentali ad
                intra non mentimur, igitur vocem extra vocat ibi verbum.</p>
            </div>
            <div id="b1d3qun-Dd3atta" class="plaoulparagraph">
              <h5 id="b1d3qun-Hd3atta"> Ad tertium argumentum </h5>
              <p id="b1d3qun-atvoac"> Ad tertium , verum est quod primus amor procedit a notitia
                aliqua actuali et per consequens notitia praesupposita primo amori non procedit ab
                amore actuali aliquo et, cum probatur quod immo quia prima sensatio vel intellectio
                fit per amorem copulantem sensum cum sensibili . Dicendum quod non oportet semper
                amorem alium habere quam inclinationem naturalem potentiae cognitivae in obiectum
                suum. Si istam velit quis vocare amorem bene quidam, sive enim omni amore elicito
                potest quis saltem a casu immutari videt ad cogitationem ab obiecto aliquo
                occurrente aliquando tamen et ut communius si quis perseverabit sponte in
                cogitatione alicuius obiecti diu ibi erit appetitus vel amor elicitus copulans vel
                tenens potentiam in actuali notitia talis obiecti et hoc quandoque libere et
                elicitive quandoque mere naturaliter et aliquando praeveniet et est in causa ut
                pariatur notitia explicita et distincta obiecti alicuius certi.</p>
            </div>
            <div id="b1d3qun-Dd3aqqr" class="plaoulparagraph">
              <h5 id="b1d3qun-Hd3aqqr"> Ad quartam rationem </h5>
              <p id="b1d3qun-aqropt"> Ad quartum respondet Fitzralph quod appetitus sensitivus non
                potest esse sine cognitione sensitiva , nec fames, nec sitis. Tamen dicit
                probabiliter quod fames et sitis possunt esse in animali absque alia sensatione
                alicuius rei extra corpus animalis ex hoc, scilicet, quod pars animalis quae patitur
                defectum nutrimenti alteratur ad dispositionem in naturalem , et causatur cogitatio
                sensitiva ex hoc in virtutibus compraehensivis ipsius animalis, scilicet, ex actione
                unius partis in alteram, ex qua cogitatione sequitur naturalis appetitus quiddam qui
                vocatur fames vel sitis haec ille. Nam quod sicut appetitus patet per Commentatorem
                2 De anima commento 28, ubi dicit quod fames est appetitus calidi et sicci, sitis
                frigidi et humidi, et forte ipse intendit de appetitu naturali et non de actu
                elicito, quia talis praesupponet notitiam nisi dicatur quod intellectus habeat ibi
                talia obiecta praecognita tactiva . </p>
              <p id="b1d3qun-ehsoae">Exemplum huius sensationis interioris sive exterioris posset
                esse de dolore capitis vel dentium et huiusmodi ubi habentur sensationes sensus
                tactus et afflictio secundum appetitum sensitivum sine immutatione ab obiecto aliquo
                extrinseco.</p>
              <p id="b1d3qun-aetsqe">Advertendum est tamen hic quod fames et sitis sic dicta non
                sunt proprie actus appetendi eliciti respectu cibi vel potus, sed quid quasi languor
                ex defectum cibi vel potus, quidam tamen actus eliciti sensitivi sunt tactivi sicut
                et gustus est quidam tactus et quodam instinctu naturae agerent hominem vel brutum
                ad prosecutionem cibi vel potus exterius praesentati et tunc primo noti sequente
                etiam , tunc novo actu appetendi ex sensatione obiecti exterioris convenientis
                secundum naturam in remedium contra sitim et famem vel sitim praehabitum et
                intergrentur simul duo alii appetitus sicut in illo qui dolet caput, audito de
                remedio appetit illud alio actu appetendi a priori et haec sint dicta de fame et
                siti ante omnem experientiam cibi vel potus naturaliter habitis. Post experientiam
                autem cibi et potus oritur saepe ex memoria eorum appetitus consimilium , qui
                appetitus vel desiderium non sunt proprie fames vel sitis quia potest competere
                habenti iam venirem plenum et aliquando communicantur se et tunc vehementius
                appetuntur cibum et potus sicut quilibet experitur.</p>
            </div>
            <div id="b1d3qun-Dd3aqnr" class="plaoulparagraph">
              <h5 id="b1d3qun-Hd3aqnr">Ad quintam rationem</h5>
              <p id="b1d3qun-aqqenc"> Ad quintum dicendum quod volitio non est eadem res cum
                cognitione sibi praesupposita tempore vel natura, nihil enim praesupponit seipsum,
                sed experientia dat quod cognitio praesupponitur tempore vel natura, ita quod cum
                volitione ibi concurrit alia cogitatio in qua possem stare, et si non diligerem
                elective et in qua possem etiam stare si odirem. Si tamen isti actus et actus essent
                idem eadem ratione habitus et habitus. Consequens est falsum, si sumatur
                universaliter sicut patet de caritate et fide quae sunt habitus distincti secundum
                Apostolum fides, inquit, spes et caritas tria haec. Et ultra ad argumentum bene dico
                quod volitio posset a Deo manuteneri sine ista cognitione sibi praevia , et tamen
                tunc non diligeretur incognitum et hic poneretur a quibusdam quia, tunc ista
                qualitas quae prius erat volitio cessavit esse volitio. Sed hoc non est verum apud
                me quia idem est apud me volitionem informare voluntatem creatam , et voluntatem per
                istam velle et quia tunc non esset in potestate voluntatis velle et non velle quia
                voluntas non habet plus in potestate sua nisi causare istam qualitatem et ista non
                potest esse velle nisi per illud quod non est in potestate sua , puta per
                cognitionem vel non nisi mediante cognitione secundum hoc differunt illi quod illud
                quod erat prius volitio cessavit esse volitio ab aliis poneretur hic sit , qui
                different quod omnis cognitio est volitio quaedam, sed istaa volitio quae simul est
                cogitatio non potest non esse volitio nec unquam potuit , sicut nec iudicium potest
                non esse apprehensio, dum informat potentiam eandem potentia constantia subiecti, et
                tamen apprehensio praesupposita iudicio nec est, nec esse potest assensus vel
                dissensus et hoc est apud me probabilior ex tertia quaestione primae distinctionis.
                Per hoc patet ulterius quod non sequitur quod aliquid possit esse volitum et non
                cognitum. </p>
              <p id="b1d3qun-acecam">Ad confirmationem etiam dico quod voluntas libere potest
                imperare cognitionem actualem et distinctam de aliquo de quo non cogitatur actu
                distincto , utpote contingit quandoque cum quis audivit unum bonum verbum et non
                recogitat quid fuerit illud, tunc praecipit voluntas intellectui ut inquirendo
                recogitet et inveniat quid fuerit illud. Vel cum occurrit mihi unus homo et scio
                quod vidi istum et nescio ubi et per imperium voluntatis, componendo et dividendo
                discurrendo, imaginare per loca in quibus fui et quid fecerim quando vidi eum esse
                et similia secundum artem philosophi, quam dat circa artem huiusmodi in libello de
                memoria et reminiscentia, tandem invenio ubi vidi eum et sic de similibus . Et cum
                arguitur aut illud cuius actualis cognitio imperatur est actu apprehensum vel non,
                dicendum quod sic in universali et confuse, utpote quod vidi eum in loco aliquo sed
                non distincte videtur quia hoc inquiretur , et ideo patet quod cognoscitur uno modo
                et praecipitur cognosci alio modo.</p>
            </div>
          </div>
        </div>
        <div id="b1d3qun-Dd4qdqd" class="plaoulparagraph">
          <h3 id="b1d3qun-Hd4qdqd"> Quartum dubium </h3>
          <div id="b1d3qun-Dd4oaoa" class="plaoulparagraph">
            <h4 id="b1d3qun-Hd4oaoa"> Opinio Adam </h4>
            <p id="b1d3qun-uavpin">Utrum autem voluntas possit diligere incognitum est dubium magnum
              in se et ad propositum etiam quia tunc in isto casu pars tertia imaginis non
              procederet a secunda. Et teneo quod non tum quia apud me omnis volitio est apprehensio
              quaedam, sicut patet distinctione prima, quaestio tertia, tum quia secundum Augustinum
              in visa diligere possumus, incognita nequaquam.</p>
            <p id="b1d3qun-pnpcai">Praeterea non plus potest voluntas velle incognitum quam
              intellectus assentire non apprehenso, quia volitio non minus in suo fieri et esse
              dependet ab apprehensione quam assensus, sed assensus non potest naturaliter causari
              sine apprehensione istius cui assentitur, igitur.</p>
            <p id="b1d3qun-iasoip"> Iterum apprehensio sensitiva non potest naturaliter haberi sine
              sensatione exteriori vel interiori praesupposita naturaliter, igitur similiter in
              proposito, quia libertas non tollit similem ordinem in proposito.</p>
            <p id="b1d3qun-ioepei"> Iterum omnis effectus praesupponit causam suam, sed omnis
              volitio naturaliter causata est effectus alicuius cogitationis et nullius potius quam
              istius quod diligitur tali volitione. Assumptum patet quia illud est causa quo posito
              ponitur aliud et per naturam poni non posset sine eo. Nam omnis effectus sufficienter
              naturaliter dependet a suis causis, ita quod illis positis poni posset aliis
              circumstantiis. Sed sic requirit volitio cognitionem per auctoritatem Augustini et per
              experientiam, igitur. </p>
          </div>
          <div id="b1d3qun-Dd4cooa" class="plaoulparagraph">
            <h4 id="b1d3qun-Hd4cooa"> Contra opinionem Adam </h4>
            <p id="b1d3qun-schehp">Primum. Sed contra hoc arguitur quia voluntas praecipit
              intellectui quod consideret A, aut igitur tunc A est actu consideratum et tunc
              superflue praeciperet voluntas, aut non et habetur propositum. </p>
            <p id="b1d3qun-ivpeai"> Secundum. Item voluntas potest conformare se intellectui et
              suspendere actus proprios et velle istos et etiam sensationes quas experitur, etiam si
              eas actu non intelligat.</p>
            <p id="b1d3qun-inmins">Tertium. Item non minus videtur quod requirit effectum suum
              praecognosci quam obiectum quia effectum suum libere et contingenter a proposito
              producit. Sed primum non requirit secundum omnes, igitur nec secundum.</p>
            <p id="b1d3qun-ivppqi">Quartum. Item voluntas potest intellectum velle non habere
              aliquam cogitationem et potest continuare istam. Aut igitur intellectus obediet sibi,
              et tunc stabit volitio sine intellectione, aut non, et tunc voluntas non esset
              potentia libera, non plus quam ignis.</p>
            <p id="b1d3qun-isncnu">Quintum. Item si non hoc maxime videretur quia cogitatio ista
              intellectiva eiusdem obiecti naturaliter sibi praesupposita volitionem concauset . Sed
              hoc videtur falsum, quia causa naturalis non potest causare in idem passum uniformiter
              dispositum contrarios effectus. Sed stante eadem intellectione potest voluntas velle
              vel nolle indifferenter illud quod intelligitur, igitur non est causa naturalis
              utriusque.</p>
            <p id="b1d3qun-ichrca">Sextum. Item cognitio habitualis videtur sufficere quia habitibus
              uti possumus cum volumus secundum Philosophum. Igitur non videtur requiri cogitatio
              actualis.</p>
            <p id="b1d3qun-idqaid">Septimum. Item dato quod intellectio actualis requireretur ad
              causationem volitionis , tamen videtur quod voluntas ex sua libertate, postquam actus
              est causatus, possit istum continuare cessante intellectione quacumque . Nam species
              rei sensibilis in organo sensus exterioris non minus dependet a receptivo sensibili
              quam volitio ab intellectione. Sed hoc non obstante licet res extra requiratur ad
              causandum speciem istam et visionem consequentem, tamen illa species, postquam est
              causata, per aliquod tempus potest conservari sine praesentia istius rei sensibilis,
              sicut patet per experientiam perspectivae de claudente oculos postquam vidit res
              lucidas . Et Augustinus idem dicit.</p>
            <p id="b1d3qun-idqsie">Octavum. Item dato quod requiratur cogitatio actualis obiecti
              illius quod debet esse volitum, ita quod volitio non esset nisi intellectio
              praecessisset actum, non videtur illud semper actualiter coexigere se nec actus
              voluntatis requiritur semper actus existere ad hoc quod homo libere et meritorie vadat
              ad ecclesiam. Sed sufficere videtur quod vel tunc actu sic vel praecessit, quod nisi
              praecessisset illuc , non iuisset . Nisi enim istud sufficeret, sequitur quod omnis
              distinctio tolleret meritum executionis, et tunc ex hoc informa argui sic potest , non
              plus requirit actus voluntatis intellectionem quam libera executio exterior actum
              voluntatis, sed ista executio exterior non requirit semper quod actus voluntatis. Tunc
              actu sit, igitur etc.</p>
            <p id="b1d3qun-ivqvni">Nonum. Item videtur quod saltem respectu alicuius obiecti posset
              voluntas habere actum suum, licet pro tunc illud obiectum non sit obiectum alicuius
              intellectionis. Nam quando aliqua intellectio est in intellectu circumscripta omni
              alia intellectione potest voluntas velle istam intellectionem, et tamen intellectio
              isto casu posito non est obiectum intellectum actualiter, igitur. Probo assumptum quia
              cognitio ista potest esse conveniens, licet sit respectu alicuius odibilis et stante
              ista cognitione voluntas potest delectari sicut patet per experientiam ista delectatio
              non est respectu obiecti cogniti quia illud imaginatum non est sibi delectabile per
              positam , igitur est respectu istius cogitationis, et per consequens voluntas potest
              velle istam cognitionem licet istam non intendat quia delectatio huiusmodi est quoddam
              velle vel saltem velle aliquid potest esse respectu eiusdem omni alia cogitatione
              circumscripta eodem modo posset argui de delectatione sicut de actu voluntatis non
              intellectio.</p>
          </div>
          <div id="b1d3qun-Dd4roro" class="plaoulparagraph">
            <h4 id="b1d3qun-Hd4roro"> Responsio </h4>
            <p id="b1d3qun-apiivh">Ad primum istorum responsum est inmediate ante ultimam
              dubitationem vel enim non distincte vult voluntas A nec intellectus distincte
              cognoscit sed confuse et indistincte et in communi, et tunc imperat rationabiliter
              voluntas quod distinctius cognoscatur per inquisitionem vel reflexionem vel simili
              modo, sicut patet alibi in questione de distinctione specifica cognitionum quod per
              imperium voluntatis reflectit se intellectus super actum rectum per hunc modum
              attendendum qui agit ubi operatio quae praecipitur cognosci et attendi in communi
              cognoscitur solum quando voluntas imperat eius distinctam considerationem. Si autem
              voluntas distincte vult A, tunc non praecipit rationabiliter distinctam cogitationem
              ipsius primo causari, quia habet eam sed potius habitam continuari vel aliam eiusdem
              cogitationem causari, puta definitivam vel intellectivam vel huiusmodi.</p>
            <p id="b1d3qun-asdsoc">Ad secundum dicendum quod oportet voluntatem si quem actum debet
              suspendere istis apprehendere distincte, si particulariter et distincte istum, vel in
              communi, si in communi. Et ideo assumitur ibi falsum illud quod additur de
              confirmatione verum est, sed hoc non est velle cogitationem sed obiectum
              cognitionis.</p>
            <p id="b1d3qun-atapee">Ad tertium assumptum falsum est quia non vult effectum suum
              quemlibet quem libere producit sicut obiectum quodlibet quod diligit quem, tamen si
              vellet et illum proportionaliter cognosceret nisi quando intellectus dictat aliquid
              esse diligendum et voluntas conformat se dictamini illi, tunc enim praecognoscitur
              eius effectus.</p>
            <p id="b1d3qun-aqconv">Ad quartum concedatur assumptum et cum quaeris aut obediet sibi
              intellectus etc., dicendum quod si intellectus debeat sibi obedire, oportet quod
              ipsamet obediat sibi ipsi cessando ab omni volitione, et ab actus imperati
              contradictione quia omnis actus volitionis essentialiter et naturaliter dependet a
              cogitatione, si detur alia pars non sequitur quin ipsa sit libera quia potest cessare
              ab actu quolibet intelligendi, forte saltem non habet libertatem cessandi ab omni
              intellectione nisi cessando simul vel prius ab omni non volitione A . </p>
            <p id="b1d3qun-aqmeip">Ad quintum minor falsa est de causa partiali ad varios effectus
              determinabili libere ab alia causa sicut est in proposito.</p>
            <p id="b1d3qun-asndca">Ad sextum negandum est assumptum. Et ad probationem dicendum est
              quod habitibus uti non volumus nisi cum de eorum usu confuse vel distincte cogitamus
              actualiter.</p>
            <p id="b1d3qun-asdeep">Ad septimum dicendum species quodlibet rei sensibilis causata in
              organo sensus exterioris non minus dependeat in suo fieri a re sensibili quam volitio
              a voluntate . Prima naturaliter tamen minus dependeat ab eo in essendo et permanendo
              in aliquo subiecto. Unde etiam aliqui ponunt quod species in organo imaginativae natae
              sunt ibidem permanere sine re sensibili cuius sunt species et in organo sensus
              exterioris aliquantulum et in medio exteriori. Volitio autem non minus requirit in suo
              primo fieri et in suo toto conservari intellectionem a qua in essendo naturaliter
              dependet quam radius solis in medio requirit solem et eius praesentiam.</p>
            <p id="b1d3qun-aodsid">Ad octavum dicendum quod executio exterior non est libera nisi
              denominatione extrinseca a libera causatione voluntatis et electionis interioris a qua
              causata libere. Ipsa executio huiusmodi mediante vel immediate naturaliter causatur,
              et patet quod mediante virtute motiva sit quod ex sola volitione, nulla executio
              exterior provenit sine alia causa vel eadem aliter operante quam volitione propter
              quod etiam cessante volitione potest executio quandoque aliquam diu continari , sicut
              ad hoc, scilicet, quod substantia nihil operetur extra per solum velle, est articulus
              Parisiensis. Et per talia hoc singulariter tribuit Deo quod hoc dixit ipse et facta
              sunt, mandavit seu voluit et creata sunt, et quod omnia quantumque voluit fecit, et
              quia tota ambulatio erat volita tota est extrinsece meritoria merito, scilicet, actus
              interioris eadem bonitate meritoria ad hunc sensum quod eiusdem praemium praecise
              meritoria sicut secundum quosdam subiectum et omnia accidentia sua corporalia unica
              extensive seu quantitative extenduntur vel in exemplo minus dummodo sicut calor ignis
              et subiectum eadem calefactione calefaciunt et sicut album et albedo eadem visione
              videntur quia subiectum non videtur nisi quia formaliter accidente viso eodem modo
              nulla executio exterior est meritoria nisi quia causatur ab operatione interiori
              meritoria quae si desit non est meritoria et pro quanto tempore deficit actus interior
              pro tanto tempore. Iste actualiter non meretur licet actuale meritum novum prius
              habitum et acquisitum adhuc in perpetuum sibi imputetur donec per velle et nolle
              contrarium demeretur ipsum conservari, id est, non imputari . Et ideo concedo quod
              ille sit ambulans ad ecclesiam, si moreretur in instanti quo cessat habere actum
              meritorium interiorem tantum praemium haberet in caelo quantum si ultra procedat
              ambulando sine omni actu meritorio interiori. Et ideo ratio sumit falsum, distractio
              enim impedit meritum novum , non tamen tollit antiquum et praehabitum nisi sit
              distractio affectata et ubi haberetur praeceptum de cognitionem in operando et sicut
              habemus de officio divino ad dicendum studiose et devote ibi distractio de libertate
              praemissa non solum impedit augmentum meriti, sed reputatur ad demeritum et peccatum.
              Ratio autem ulterius formata sumit maiorem falsam vel minorem secundum quod
              diversificandae possunt capi secundum iam declarata.</p>
            <p id="b1d3qun-andscp">Ad nonum dicendum quod assumitur falsum, licet enim experientia
              doceat quod quandoque delectantur de ordinata et debita cognitione rei alterius ,
              experientia tamen docet non quod hoc sit sine apprehensione istius cognitionis
              convenientis, sed contrarium potius.</p>
          </div>
        </div>
        <div id="b1d3qun-Dd5qdqd" class="plaoulparagraph">
          <h3 id="b1d3qun-Hd5qdqd"> Quintum Dubium </h3>
          <div id="b1d3qun-Dd5prpr" class="plaoulparagraph">
            <h4 id="b1d3qun-Hd5prpr"> Principales rationes </h4>
            <p id="b1d3qun-qdphev">Quintum dubium principale est an partes imaginis creatae sint
              aequales. Et videtur quod non quia Augustinus 15 De Trinitate c. 68 a singulis bina,
              et a binis singula, et a singulis singula , maioribus minora vincuntur et per hoc
              probatur quod non sunt aequales. Sed respondetur quod ipse probat per hoc quod non
              sunt aequales secundum suos actus in via et hoc est verum.</p>
            <p id="b1d3qun-pcssma">Primum. Contra: si hoc intelligit, tunc acceperit falsum quod a
              singulis singula vincuntur quia numquam vincitur memoria ab intellegentia quod
              quicquid intelligentia intelligit actu, memoria meminit suo modo actu.</p>
            <p id="b1d3qun-sisnac">Secundum. Item si sint, tunc aequales quicquid memoria meminerit
              , intellectus intelligeret, sicut dicit Augustinus 10 De Trinitate, c. 28 et Magister
              allegat primo libro, d. 3, et in hoc ibidem ponitur aequalitas partium imaginis quia
              sic possunt saltem. Sed consequens videtur falsum, quia aut intelligeret Augustinus de
              intelligere actu primo aut de intelligere actu secundo. Non primo, quia intelligere in
              actu primo non est nisi meminere manifestum est, et tunc nihil declararet per illud
              dictum. Si intellegat de intelligere in actu secundo, tunc accipit falsum, scilicet
              quicquid meminit intelligit, quia multa habeo in memoria quae non actualiter
              cogito.</p>
            <p id="b1d3qun-titedr">Tertium. Item tunc memoria, intelligentia, et voluntas essent
              aequales. Consequens est falsum, quia ista non distinguuntur realiter. Igitur ista non
              sunt aequalia. Consequentia patet per Hilarium III De Trinitate et per Magistrum primo
              libro, distinctione 31, ubi dicit quod aequalitas et similitudo non sunt, nisi ubi est
              distinctio realis . </p>
            <p id="b1d3qun-qisqii">Quartum. Item si sic, tunc istae partes forent aequales ratione
              suorum actuum. In patria, tamen , ibi erunt sanatae a languore, sicut dicit Augustinus
              15 De Trinitate c. 68 , sed hoc est falsum, quia tunc in patria amor naturaliter esset
              aequalis cogitationi, si voluntas non impediretur, sed voluntas ibi non impeditur quia
              voluntas potest ibi tantum amare quantum intellectus potest videre. Et per consequens,
              cum voluntas ibi habeat adiuvans ipsam, puta caritatem, quae non excidit secundum
              Apostolum, sequitur quod voluntas plus amabit quam intellectus intelliget.</p>
            <p id="b1d3qun-qitqei">Quintum. Item tunc, in patria, cognitio mentis et eius amor
              forent aequales. Consequens videtur inconveniens quia ibi amor eius erit perfectus
              sicut dicit Augustinus IX De Trinitate c. 9, de parvis . Si igitur cognitio sit
              aequalis amori, sequitur quod ibi mens tantum se cognoscit quantum est. Sed Deus ibi
              ipsam non cognoscit nisi tantum quantum ipsa mens est, igitur mens est ibi tantum se
              cognoscit quantum Deus eam cognoscit quod est impossibile.</p>
            <p id="b1d3qun-isseie"> Sextum. Item si sic, tunc beatus in patria aequaliter amaret
              Deum et omnia alia posito quod aequae clare cognoscat Deum et omnia alia quod est
              impossibile quia cogitatis bonis in aequalibus aequaliter magis amat beatus magis
              bonum manifestum est. Praeterea actus malus hic in via non est volitus a beato quia
              tunc ipse peccaret, nec est nolitus quia tunc non esset in omnibus sicut ipse vellet,
              et per consequens non haberet quicquid vult, et ita non esset beatus, et tamen talem
              actum cognoscit, igitur non aequantur in eo, igitur etc.</p>
          </div>
          <div id="b1d3qun-Dd5aoao" class="plaoulparagraph">
            <h4 id="b1d3qun-Hd5aoao"> Ad oppositum </h4>
            <p id="b1d3qun-aoavsa">Ad oppositum arguitur per Augustinum 10 De Trinitate c. 28 et
              Magister allegat d. 3 primi libri , ubi probat Augustinus quod memoria, intelligentia,
              et voluntas sunt aequales.</p>
            <p id="b1d3qun-pdtols">Praeterea 15 De Trinitate c. 68 dicit quod erunt haec aequalia
              quando erunt ab omni languore sanata . </p>
            <p id="b1d3qun-pifase">Praeterea 9 De Trinitate, in fine, mens, amor, et notitia,
              aequales sunt Praeterea 9 de trinitate capitulo 9 de parvi in principio mens amore et
              notitia eius tria quaedam sunt, et tamen perfecta sunt et aequalia sunt. Si enim mens
              minus se amat quam est, verbi gratia, si se tantum amet hominis mens quantum amandum
              est corpus hominis, cum plus sit ipsa quam corpus hominis , peccat et non amat
              perfectum amorem sui, etc. Item, si Apostolus se amet quam est velut, si tamen se amet
              quam amandum est Deus etiam sic minimum peccat et non habet perfectum amorem sui etc. </p>
            <p id="b1d3qun-enbida">Et nota bene hanc auctoritatem Augustini , quia probat solutionem
              quam alias respondi quod tunc compraehendit intellectus creatus aliquid cum cognoscit
              illud ita perfecte, sicut ipsum est ens, non autem sicut ipsum est cognoscibile, quia
              infinite est cognoscibile. Ita dicit hic Augustinus quod partes imaginis cum sunt
              perfectae, tunc mens non minus amat se quam est et non dicit non minus amat se quam
              est amabilis, nam est infinite amabilis infinite divini amoris . </p>
            <div id="b1d3qun-Dd5rfrf" class="plaoulparagraph">
              <h5 id="b1d3qun-Hd5rfrf"> Responsio Fitzralph </h5>
              <p id="b1d3qun-aidadt"> Ad istum dubium respondet et bene in quibusdam bene Fitzralph
                dicens quod pars dupliciter sumitur, scilicet pro parte secundum fidem et pro parte
                secundum imaginationem. Hanc distinctionem de parte ponit Commentator primo
                Physicarum commento 11 , et voco , inquit, partem secundum fidem illud quod in re
                est pars, et partem secundum imaginationem, voco ipsum totum consideratum per modum
                partis. Et suppono quod per imaginationem creatam intelligamus mentem humanam et per
                partes potentias naturales eiusdem, scilicet, memoriam, intelligentiam, et
                voluntatem, quarum quaelibet est tota substantia animae, ut patet ex alia quaestione
                sed significatur ipsa per quamcumque istarum intellectionum per modum partis. Quod
                autem istae sint aequales potest multipliciter intelligi. Uno modo ratione obiecti ,
                scilicet quod quicquid potest esse obiectum unius potest esse obiectum cuiuslibet
                earum et quicquid est obiectum unius est obiectum alterius eodem modo habitu,
                scilicet, vel actu, et sic loquitur Augustinus 9 De Trinitate c.14 . </p>
              <p id="b1d3qun-ampced">Alio modo possunt intelligi esse aequales ratione suorum actuum
                sic , scilicet, quod nulla earum sit magis impedita a suo actu quam alia a suo, sed
                quod habeat completam dispositionem naturalem in nullo impedita a suo proprio actu,
                et isto modo loquitur Augustinus 15 De Trinitate c. 68, ubi dicit quod memoria,
                intellegentia, et voluntas in via aliquando sunt inaequales, quia videmus in aliquo
                maiorem memoriam quam intelligentiam, in aliquo econtra, et in aliquo duo haec
                amoris magnitudine superari . Sed in patria erunt aequales quando erunt ab omni
                languore sanatae et vult dicere quod mens humana quae est sua memoria, et
                intelligentia , et voluntas respectu actus memoriae, scilicet, ad conservandum
                species in aliquo viatore est magis tenax et facilioris receptionis et minus
                impedita quam ad subtiliter intelligendum et in aliquo econtra , et in alio ipsa est
                magis prona et minus impedita ad amandum quam ad conservandum vel ad subtiliter
                intelligendum. Sed in patria erunt aequales et ab omni languore sanatae , id est, in
                nullo erit mens impedita ibi ab aliquo istorum actuum, sed erit incompleta
                dispositione naturali. Unde Augustinus secundum istum modum loquens 10 De Trinitate
                c. 26 , dicit quod in his tribus memoria, intelligentia, et voluntate solent inspici
                ingenia parvulorum cuius praeferant indolem , quanto enim tenacius et facilius puer
                meminit quanto alterius intelligit et studet ardentius tanto est laudabilioris
                ingenii , ubi satis patet quod comparat ista facilitatem et difficultatem quantum ad
                actus suos et hoc accidit eis ex dispositione corporis certum est et virtutibus
                sensitivis secundum earum dispositionem in bonitate comprehensionis et debilitate . </p>
              <p id="b1d3qun-eshssa">Et secundum hoc et bene respondet Doctor iste ad dubium
                praenotatum, quod loquendo de partibus secundum imaginationem quae sunt memoria,
                intelligentia, et voluntas, et de aequalitate primo modo dicta, scilicet, quae
                attenditur penes obiecta sic partes imaginis sunt semper aequales tam in via quam in
                patria. Sed loquendo de aequalitate secundo modo non oportet quod sint actu aequales
                in via sed sic in patria aequantur sicut probatum est auctoritate Augustini tam de
                aequalitate patriae quam de inaequalitate viae in secundo sensu aequalitatis.</p>
              <p id="b1d3qun-tmpepc">Tertio modo possunt intelligi sic: esse aequales ratione actuum
                quia respectu eiusdem obiecti habeant actus aeque intensos. Et de isto sensu est
                speciale dubium. Et videtur quod sic, quia dicit Magister libro II, distinctione 9,
                capitulo 4 tantum, ut tradit auctoritas, quisque ibi cognoscit quantum diligit . Sed
                respondetur quod non, immo quod hoc est impossibile quantum potest rationaliter
                videri, et quod Magister, et si qui alii dicunt hoc intelligunt quod ibi sic erit
                amor proportionalis cognitioni respectu Dei quod qui plus ibi alio diliget Deum
                clarius cognoscet et econverso. Et iste sensus seu expositio sufficit ad illud quod
                Magister intendit ibi probare, videlicet quod Seraphim plus cognoscant Deum quam
                Cherubim, quia plus diligunt ergo plus cognoscunt.</p>
              <p id="b1d3qun-eqicfs">Et quod impossibile sit ibi amorem esse aequalis praecise
                intensioris cum cognitione probatur per hoc: quod caritas intendit actum
                dilectionis, ita quod sit dilectio intensior quam foret, ceteris paribus, remota
                caritate habituali, sed actus dilectionis foret ibi amota caritate habituali ad
                minus ita fruens et intensus sicut cogitatio vel visio, quia voluntas ita intense ad
                minus potest diligere obiectum summe delectabile apprehensum quam intense
                apprehenditur, quia solet etiam dici quod amor intrat, ubi cognitio foris stat. </p>
              <p id="b1d3qun-nvdari">Nec valet instare quod in patria tantum promovetur intellectus
                ad intensionem visionis per lumen gloriae quantum caritas promovet voluntatem ad
                intendendum actum suum ultra illud quod posset sine ea, quia posita illa
                illuminatione adhuc amota caritate habituali esset amor ita intensus sicut
                cogitatio, quia semper, ut praetactum est, videtur quod voluntas possit tam fruenter
                amare sicut de facto intellectus intelligit obiectum summe delectabile. Igitur
                addita caritate voluntas intensius amat , nisi forte quis dicat quod caritas non
                intendit actum amoris nec se habet actu respectu illius.</p>
              <p id="b1d3qun-saddie">Secundo arguit doctor ille ad idem sic: aliqua claritate
                cogitationis cognoscitur Deus, sit illa A; et Petrus etiam cognoscitur aliqua
                claritate cogitationis, sit illa B. A ad B est aliqua certa proportio sic quod
                dupla, tunc duplato B et duplata bonitate Petri erit duplatus amor respectu Petri ut
                videtur igitur respectu istius erit tantus amor intensive ut videtur sicut respectu
                Dei. Consequens non est dandum de beatis. Igitur amor respectu Dei est intensior
                quam cogitatio respectu Dei, igitur etc.</p>
            </div>
          </div>
          <div id="b1d3qun-Dd5caca" class="plaoulparagraph">
            <h4 id="b1d3qun-Hd5caca"> Contra </h4>
            <p id="b1d3qun-shfaap">Sed primum movtum potest impediri sic: quia caritas viae, id est
              quae acquiritur vel habetur a viatore in via, non est mensura beatitudinis conferendae
              tam cognitive quam sensitive , et potest esse, ut videtur, quod tanta visio sibi
              correspondeat pro merito et tam clara quod voluntas non sufficeret sine caritate
              naturaliter ad causandum ista visione habita amorem aeque intensum in specie amoris
              fruitivi , sicut ista visio est clara et intensa in specie visionis. Et per
              consequens, si habebit ex se quasi naturaliter amorem aequalis intensionis intensioni
              visionis , requirit aliquod aliud promotum . </p>
            <p id="b1d3qun-aasria">Assumptum arguo sic, ubi multae causae effectivae alterius
              rationis concurrunt et requiruntur ad naturalem causationem alicuius effectus.
              Duplatio alterius earumdem sine alia non sufficit, ut videtur, ad duplationem
              effectus, licet sufficiat ad notabilem eius meliorem , ergo cum sola Dei visio non
              sufficiat, licet sit inter causas creatas, ad beatificam dei fruitionem sed ipsa
              voluntas sicut causa creata principalior cum ista visione. Ideo licet dupletur huius ,
              quia cum manet praecise eadem voluntas et eiusdem virtutis et non duplatae, non
              sequitur quod duplabitur fruitio. Igitur ad hoc quod dupletur fruitio ad duplationem
              visionis per naturalem actionem voluntatis oportet eius activitatem promoveri per
              caritatem vel aliquod principium promotum in tali proportione, ut ad hoc sufficiat et
              sic excluditur prima huius ratio manifeste . </p>
          </div>
          <div id="b1d3qun-Dd5raap" class="plaoulparagraph">
            <h4 id="b1d3qun-Hd5raap"> Responsio ad primum </h4>
            <p id="b1d3qun-ecpvac">Et cum probatur quod voluntas semper potest aeque ferventer
              diligere , id est aeque intense obiectum summe delectabile et placibile diligere sicut
              intellectus illud intelligit, etiam amota caritate istud negandum est. Haec tamen
              concedenda est quod ita intensum amorem posset causare voluntas respectu summae
              delectabilis visi, sicut esset visio illa intensa, quae imaginaretur causari mere
              naturaliter ex natura obiecti et potentiae intellectivae secundum imaginationem falsam
              praehabitam , quae imaginaretur Deum agere mere naturaliter quicquid ageret et ita est
              de aliis amabilibus et placibilibus causatis naturaliter cum intellectu vel sensu
              suarum visionum. De illa tamen visione quae beatifica est quae non est talis sed
              excellentioris forte specie quam talis esse imaginaretur quae et voluntariae et non
              naturaliter est causabilis ab obiecto credibile est mihi, quod in multis beatis sit
              talis clarior visio et intensior quam esset intensio amoris, quae tamen ista visione
              sive promotivo sufficeret voluntas ad causandum . </p>
            <p id="b1d3qun-ehqasc">Exemplum huius, qui velim dicere: ecce, brutum animal vel homo
              videt rem multum placibilem visione naturaliter causata vel causabili a tali re
              placibili et potentia cognitiva, bene volo quod appetitus correspondens tali potentiae
              cogitativae potest, si nihil obstet obiectum illud , sibi naturaliter placibile et
              conveniens seu delectabile, ita fruenter seu ita intense diligere vel appetere quam
              intense apprehenditur. Dico tamen iuxta rationem praefatam quod si Deus duplaret huius
              apprehensionem ultra intensionem in quam posset natura talis potentiae cogitativae
              virtute sui et obiecti sic praesentis, appetitus iste idem manens non sufficeret sine
              alio promotivo duplare appetitum seu amorem priorem cum illa duplata cogitatione, quia
              totalis causa non est duplata, sed solum pars eius minus. Principalis causa autem et
              ratio quare potuerunt aequari in primis naturaliter causabilibus est quia ita fecunda
              et potens est talis natura respectu amoris a se causandi, sicut respectu cognitionis a
              se causandae respectu eiusdem obiecti, quamdiu promotiva hinc inde fuerunt paria. Sed
              cum duplatur actus non ex natura potentiae et obiecti, sed a causa voluntaria vel tali
              modo receditur a proportione aequalitatis huiusmodi nisi aliud adiuvet, sicut
              credo.</p>
          </div>
          <div id="b1d3qun-Dd5raas" class="plaoulparagraph">
            <h4 id="b1d3qun-Hd5raas"> Responsio ad secundum </h4>
            <p id="b1d3qun-eepacc">Ex eodem patet planissime ad secundum, dato enim quod dupletur
              visio Petri et etiam eius bonitas, dummodo non dupletur activitas propria voluntatis
              sit duplatio clarius videntis eum, non sequitur quod duplabitur dilectio erga Petrum,
              quia ut prius duplatio partis causae non infert duplationem effectus naturaliter,
              consequenter ex causa collecta vel collectione causarum ex illa et alia vel aliis cum
              causis.</p>
            <p id="b1d3qun-aeddar">Aliter etiam dici potest ex eodem primo respondendo quod licet
              duplaretur bonitas Petri vel caperetur bonum aliud duplatum Petro quod obiceretur
              eidem intellectivi cui primo obiciebatur Petrus non sequeretur ceteris permanentibus,
              sicut ante duplex visio dupli boni, quia licet dupletur obiectum, et per consequens
              activitas , non tamen duplatur alia principior visionis causa, scilicet, intellectus
              actus , et tamen a cognoscentis et cognitio pariter notitia, sicut supra. Igitur non
              oportebit visionem duplari cuius oppositum imaginatur argumentum, si ad formam debitam
              deducatur. Qualiter autem sit ] de facto, utrum videlicet amor et visio beatifica sint
              aequaliter intensi, quodlibet in sua specie, nescio, quia ista est quaestio facta et
              non est nobis scibile in via peregrinantibus, nisi fuerit a Deo alicui revelatum.</p>
          </div>
          <div id="b1d3qun-Dd5rfrp" class="plaoulparagraph">
            <h4 id="b1d3qun-Hd5rfrp"> Responsio Fitzralph ad rationes principales </h4>
            <p id="b1d3qun-apliqa">Ad primum argumentum istius dubii, Augustinus loquendo de
              aequalitate secundo modo dicta in positione, et isto modo verum est quod non sunt
              partes istae imaginis aequales in viatoribus communiter quando , ut saepius, una pars
              sic loquendo est in viatore magis impedita quam alia.</p>
            <p id="b1d3qun-ascaqo">Ad secundum respondet Fitzralph cum accipitur quod tunc
              intellectus intelligeret quicquid memoria memineret dico, inquit, quod intelligere est
              duobus modis, scilicet, in actu et in habitu. Et secundo modo ibi loquitur Augustinus,
              et cum accipitur quod sic intelligere non est, nisi meminere, dicendo inquit quod hoc
              est verum sed et tamen secundum aliam rationem dicitur intelligere et secundum aliam
              meminere , dicitur enim meminere quatenus est cognitio conservata et dicitur
              intelligere quatenus absolute est habitus cognitivus quae rationes diversae sunt sicut
              intellectus et memoria. Unde bene probatur per idem medium quod memoria et
              intelligentia sunt aequales quoad obiecta .</p>
            <p id="b1d3qun-atpvac"> Aliter tamen potest responderi quod illa auctoritas et
              consimiles intelligendi sunt sic quod quicquid meminerit potest intelligere et
              econtra, et ita de velle vel de nolle sub distinctione respectu eiusdem subiecti vel
              alterius cuiuscumque. </p>
            <p id="b1d3qun-atphtc">Ad tertium patet quod memoria, intelligentia, et voluntas in
              eadem mente non sunt aequales proprietas sicut nec sicut sunt partes mentis sed sunt
              aquales per modum in positione dictum, scilicet, quo ad obiecta . Et secundo modo
              similiter et auctoritas Hilarii solum probat quod non proprie distinguuntur aequales,
              quia non realiter distinguuntur , et hoc totum conceditur . </p>
            <p id="b1d3qun-aqrtei">Ad quartum respondet Fitzralph quod amor est intensior in patria
              propter causam superius improbatam. Sed patuit quod illud medium non necessitat illud
              ponere, sed argumentum tangit unum dubium facti ubi posset esse sic et aliter, et ideo
              qualiter sit de facto nobis totaliter est incertum.</p>
            <p id="b1d3qun-aqrdai">Ad quintum respondet Fitzralph quod Augustinus dicens quod quando
              amor erit perfectus, tunc mens amat se quantum est , intelligit quod amat se quantum
              ipsa sit amanda a se, et ideo non sequitur ad intellectum Augustini quod ipsa tantum
              amet se quantum Deus amat ipsum . </p>
            <p id="b1d3qun-shrimo">Sed haec responsio est glossa obscurior textu vel potius
              obscuratio textus clari, cuius causa non est alia nisi quia conatur vere vitare unum
              verum conclusio. Enim deducta per illud quintum argumentum est ad intellectum
              Augustini vera ad litteram sicut sonat, sicut enim nos actu finito Deum diligimus
              infinite ad intellectum saepe datum quia, scilicet, praeponimus eum in amore vel per
              amorem infinitis amabilibus, si darentur illa, econtrario non est negandum quin Deus
              suo amore infinito finite diligat Petrum vel mentem de qua loquimur et appretiatur eam
              quantum est. Et quantum valet valore naturali et gratuito et non ultra et secundum
              istum valorem praeparat vel confert sibi bonum, et isto modo loquendo plus diligit
              Petrum quam linum secundum istum excessum secundum quam plus valet Petrus et plus
              meruit quam meruerit huius eodem modo sic loquendo mens ipsa iam beata licet infinite
              appreciationis passive, et , ut ita loquar, diligat Deum et infinite plus gaudium et
              omne bonum illi possibile optet Deo quam sibi vel infinitum , sic loquendo, plus
              complacet in eo quod Deus habet gaudium et gaudet gaudio sibi proportionali quam facit
              in gaudio quod ipsa habet cum ipsa praecise diliget seipsam quantum ipsa valet
              appreciative et praecise ad tantum bonum quantum ipsa meruit et minus seipsam quam
              animam Christi vel beatae virginis isto modo quia, isto modo loquendo , unumquodque
              diligit et appretiatur secundum gradum valoris sui et secundum hoc optat sibi
              proportionaliter tantum bonum quantum ipsa meruit optinere . </p>
          </div>
          <div id="b1d3qun-Dd5rwrw" class="plaoulparagraph">
            <h4 id="b1d3qun-Hd5rwrw"> Responsio Wodeham </h4>
            <p id="b1d3qun-sicffa">Sic igitur concedenda est conclusio quod, sic loquendo, mens,
              quando amor eius erit perfectus, ipsa tantum amat se quantum est et Deus ipsam etiam
              ipsum tantum quantum ipsa est. Et ideo ipsa seipsam quantum Deus ipsam quia neuter,
              nisi quantum valet, licet Deus diligat ipsam in infinitum plus quam ipsa seipsam,
              secundum magnitudinem perfectionis ipsius dilectionis quia Deus, quidquid amat, amat
              infinite infinitae amoris , et creatura nihil diligit, nec Deum nec creaturam, nisi
              finite finitae amoris.</p>
            <p id="b1d3qun-asdpnd">Ad sextum dicendum quod mente aequae clare cognoscere Deum, et
              alia potest dupliciter intelligi. Uno modo quod aeque proportionate et aeque
              comprehensive , et dixi alias quod isto modo in infinitum minus perfecte et minus
              clare cognoscit Deum quam seipsam et aliam creaturam visam a se et hoc quamvis visione
              multo intensiore videatur Deus quam aliquid aliud. Alio modo potest intelligi quod
              aeque clare cognoscat Deum et aliud vel alia, quia cogitatione aeque intensa in sua
              specie sua diligit Deum sicut facit creaturam vel aliud ibi visum vel quam intense
              diligit aliud in specie visionis congrua creaturae. Et dico quod non est sic quia Deum
              videt visione suam capacitatem in specie visionis in qua Deum videt replente nihil
              autem aliud, ita intense ibi videt per cogitationem in genere proprio quia talis non
              videt nisi visione quam ipse cum obiecto causare naturaliter sufficiunt ibi et ista
              multum deficit a tanta secundum intensionem quanta est illa quae habetur respectu Dei
              cuius est probatio plana , quia si imaginetur duplari entitas creaturae datae ipsa cum
              eodem intellectu sufficeret ad causandum cognitionem eiusdem speciei priori
              intensiorem , licet non duplo intensiorem quia altera causa: puta obiectum est idem
              quod primo creatum totale, igitur principium non duplatur.</p>
            <p id="b1d3qun-deiipe">Dicendum est igitur quod nihil aliud a Deo potest cognosci in
              genere proprio ita clare, id est , ita intense in specie visionis sibi congrue videri
              seu cognosci a creatura creata sicut cognoscitur ab ea Deus et hoc cogitatione in
              gradu naturaliter ab ipsa causabili et obiecto. Et propter hoc argumentum imaginatur
              unum falsum super quo fundatur, scilicet quod mens ita clare sic ibi cognoscat aliud
              sicut Deum. Dices licet nihil aliud posset mentem replere sui cognitione naturaliter
              ab ipso et mente cui obicitur causabili, tamen Deus poterit istius speciei cognitione
              ipsam replere quo posito stat argumentum quod vel partes imaginis non erunt respectu
              illius creaturae aequales secundum intensionem vel quod mens isto casu posito tantum
              diliget aliud sicut dictum. Et est sciendum quod neutrorum sequitur quantum ad sensum
              praesentem loquendo in quo ly tantum et quantum debet negare aequalitatem intensionis
              actus hinc, inde nam, si Deus in ea duplaret respectu creaturae cognitionem maximam
              naturalem ab ea et a tali obiecto causabilem et relinqueret ipsam sibi ipsi respectu
              amoris causandi respectu eiusdem creaturae amabilis et rationaliter placibilis, ipsa
              non diligeret eam ita intense sicut cognosceret, quia ibi non duplicaretur , nisi
              altera de causis et minus etiam principalis respectu amoris causandi sicut superius
              est notandum . Alia autem pars consequentis illati vera esset si Deo placeret amorem
              duplare ibi proportionalem cogitationem quam per causam duplaret certe hoc non esset
              impossibile, et si in facto poneretur, tunc mens illa tantum diligeret creaturam sicut
              Deum, si ly tantum et ly sicut notent aequalitatem intensionis. Dico tamen in isto
              casu posito loquendo infinite plus diligeret mens illa Deum quam creaturam illam qua
              tamen aeque intenso actu diligeret quanto Deum ut iam praedeclaratum est.</p>
            <p id="b1d3qun-aureso">Ad ultimum respondetur quod peccatum, si sit aliquid in mundo ,
              est volitum a beato sicut et a Deo , tamen nec Deus nec beatus vult illud esse
              peccatum. Sed credo quod argumentum non cogat nec necessitet illud concedere, immo
              credo quod multa velint beati quae numquam fient quia cum caritatem magnam habent erga
              viatores quos optant saltem salvari et orant pro eorum salute sibi devotorum quae ad
              hoc possibilis est . Quorum tamen plurium damnabuntur et hoc supposito sicut possibile
              est quod non reveletur eis qui erit finaliter de tali pro quo orant et eius salutem
              optant . </p>
            <p id="b1d3qun-iilfis">Item in legenda Beati Johannes Evangelio habetur vidi angelos
              viros flentes, igitur illi angelis displicuit ruina istorum iuvenum de quibus fit ibi
              sermo . </p>
            <p id="b1d3qun-iieids">Item in Evangelio magnum gaudium est angelis in caelo super uno
              peccatore, etc. Credo quod tales displicentiae quae procedunt ex caritate ad proximos
              viatores non repugent eorum statui beatifico, nec credo quod omnia fient circa alios
              quae fieri optant circa alios , sed circa se concedo quod quicquid optant sibi ipsis
              optinent , et si velint non circumstari de ruina suorum devotorum, non circumstabuntur
              , sicut visibile est quod omnis eis circumstantia sit adempta , et si vellent quod eis
              non displiceret ruina talium, non eis displiceret , et ita de similibus . </p>
            <p id="b1d3qun-etavvm"> Et tunc ad aliud argumentum de actum peccati bene credo quod
              vellent ipsum non esse in aliquo eis devoto nec aestimo quod tenentur in omni volito
              conformari Deo nec credo eos consequi in omnibus quicquid vellent citra saltem divini
              iudicii , quia animae beatae appetunt, secundum Augustinum, ibi uniri suis corporibus
              in tantum ut semper sint minus beati quam post erunt quia hic non distentio qualiter
              debeant intelligi . Consequenter tamen quicquid volunt de hiis in quibus aequaliter
              sunt beati, quia non possunt desiderare nisi quod ratio secundum legem divinae
              iustitiae dictat eos licite posse velle vel nisi quod Deus eis liberaliter confere
              voluit quod dum in via viverent meruerunt. </p>
          </div>
        </div>
        <div id="b1d3qun-Darparp" class="plaoulparagraph">
          <h3 id="b1d3qun-Harparp"> Ad rationes principales </h3>
          <p id="b1d3qun-apaaat"> Ad primum argumentum principale quaestionis, si servasset in se
            bonum etc. , dicendum quod imago Dei sumitur uno modo pro substantia mentis creaturae
            rationalis, quae semper, dum est, est memoria, intelligentia, et voluntas, et illud
            bonum non perdidit homo quoad substantiam per peccatum, licet perdiderit efficientiam
            bene operandi ex impedimentis quae incurrit et haec sit sua in naturalibus vulneratio.
            Alio modo pro ista substantia cum actibus cogitationis et dilectionis Dei , et actus
            illos perdidit in qualibet forte creatus fuit vel etiam quales poterat in statu
            innocentiae et semper, si non delinquerent, potuissent . Nunc autem pro statu naturae
            lapsae in tales actus non potest, et maxime non tunc cum servit peccatis et a Dei
            notitia et amore distrahitur et advertitur ad terrena.</p>
          <p id="b1d3qun-asp"> Ad secundum patet per idem. </p>
          <p id="b1d3qun-atccmi"> Ad tertium concedendum est quod tam mens est imago Dei quam homo
            secundum mentem, quia mens seu anima rationalis est melius et nobilius inter partes
            hominis aequales . Et cum quaeritur, utrum homo magis vel anima sit imago Dei, respondet
            unus doctor quod mens, et cum arguitur quod non, quia homo est ens nobilius, et per
            consequens, Deo similius per Anselmum , et per consequens magis imago.</p>
          <p id="b1d3qun-rqhpms">Respondet quod homo est ens nobilius extensive, sed mens intensive.
            Et secundo modo loquitur Anselmus quia tamen illud non apparet esse verum, cum nobilitas
            mentis sit aequalis pars humanae nobilitatis, et per consequens, quod homo sit aeque
            nobilis vel nobilius mente sua. Ideo potest dici quod sicut homo ita perfecte intelligit
            sicut anima sua et nec perfectius nec imperfectius licet non aeque primo, ita est homo
            imago Dei neque magis neque minus quam mens humana secundum perfectionem, licet mens
            primo et principalius quam homo, quia homo non est imago dei ut nunc loquimur, nisi
            secundum mentem suam et unumquodque propter quod et illud magis vel prius aliquo modo
            sicut nec intelligit nisi per mentem suam . </p>
          <p id="b1d3qun-aqacev"> Ad quartum ait ratione substantiae suae aut ratione actuum ,
            respondetur et bene quod magis ratione essentiae suae seu substantiae suae , quia ipsa
            substantia mentis est imago Dei, actus autem non sunt imago Dei , sed tantum ipsa mens
            in comparatione ad actus quos potest secundum ordinem supra tactum, quia, scilicet,
            potest Deum per actus suos capere, et ideo maius et expressius est mens ipsa imago Dei
            cum actualiter habet actus huius quam cum non habet. Et ideo , per oppositum, potest una
            vice imperfectius et minus expresse dici imago quam alias, quia magis ducit in notitiam
            Trinitatis quoad personalem distinctionem et ordinem personarum , prius habitualiter
            fide vel revelatione cogitatum , non est enim, ut supra tactum est, de ratione imaginis
            vel vestigium ducere in primam notitiam illius cuius est imago vel cuius est vestigium . </p>
          <p id="b1d3qun-arcasd">Ad rationes contra in argumento factas, patet supra quia non est
            ibi, secundum Magistrum, tanta similitudo quin maior sit dissimilitudo.</p>
          <p id="b1d3qun-aqrcme"> Ad quintum respondetur et bene quod quoad aliquid, cognitio eius
            est nata abducere et quoad aliquid nata est iuvare ad cogitationem perfectam Trinitatis,
            quantum enim ad hoc quod in Deo sit alia Trinitas ex hoc, quod meminit, intelligit, et
            amat, iuvat etc. , et etiam quantum ad hoc, ut cognoscatur distinctius modus emanationis
            Filii a Patre et Spiritu Sancto ab utraque, et similes emanationes inveniuntur in actu
            intellectus et in actu voluntatis, sicut Augustinus declarat 5 De Trinitate c. 15 in
            fine, sed quantum ad hoc abducit ut sciatur, scilicet, an Pater et Filius et Spiritus
            Sanctus sint distincti, quia cum hoc sint unum ens se ipsum abducit, inquam, nisi quia
            fides firmus facit adhaerere , quia sit sicut quam argumentum, a simili abducat ad
            contrarium , fidei igitur excludit abductionem, et hoc facto iuvatur cogitatio mentis,
            etc.</p>
          <p id="b1d3qun-asqrpd"> Ad sextum quod immortaliter insita est, etc. Responsum est supra
            in solvendo rationes primi dubii.</p>
        </div>
      </div>
    </div>
  </body>
</html>